<?xml version="1.0" encoding="UTF-8"?>
    <?xml-model href="../../Schemas/eltec-1.rng" type="application/xml" 
            schematypens="http://relaxng.org/ns/structure/1.0"?>
    <?xml-model href="../../Schemas/eltec-1.rng" type="application/xml" 
            schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0" xml:lang="uk" xml:id="UKR19111">
  <teiHeader>
    <fileDesc>
      <titleStmt>
        <title>Страчене життє : ELTeC видання</title>
        <author ref="viaf:11176389"> Тесленко, Архип (1882-1911)</author>
        <respStmt>
          <resp>ELTeC conversion</resp>
          <name>Dmytro Yesypenko</name>
        </respStmt>
      </titleStmt>
      <extent>
        <measure unit="words">11589</measure>
        <measure unit="pages">90</measure>
      </extent>
      <publicationStmt>
<publisher ref="https://distant-reading.net">COST Action "Distant Reading for European Literary History" (CA16204)</publisher>
<distributor ref="https://zenodo.org/communities/eltec/">Zenodo.org</distributor><date when="2021-04-09"/>
<availability><licence target="https://creativecommons.org/licenses/by/4.0/"/></availability>
<ref type="doi" target="https://doi.org/10.5281/zenodo.3462435">ELTeC</ref>
<ref type="doi" target="https://doi.org/10.5281/zenodo.4662444">ELTeC release 1.1.0</ref>
<ref type="doi" target="https://doi.org/10.5281/zenodo.4662616">ELTeC-$textLang</ref>
<ref type="doi" target="https://doi.org/10.5281/zenodo.4662731">ELTeC-$textLang release 0.5.0</ref>
<!----></publicationStmt>
      <sourceDesc><bibl type="digitalSource">
          <title>Тесленко, А. Страчене життя</title>
          <ref target="https://elib.nlu.org.ua/object.html?id=9923"/>
        </bibl><bibl type="firstEdition">
          <author>Архип Тесленко</author>
          <title>Страчене життє.</title>
          <pubPlace>Київ</pubPlace>
          <publisher>Друкарня Першої друкарської спілки</publisher>
          <date>1911</date>
        </bibl></sourceDesc>
    </fileDesc>
    <encodingDesc n="eltec-1">
      <p/>
    </encodingDesc>
    <profileDesc>
      <langUsage>
        <language ident="uk">українська</language>     
      </langUsage>
      <textDesc>
        <authorGender xmlns="http://distantreading.net/eltec/ns" key="M"/>
        <size xmlns="http://distantreading.net/eltec/ns" key="short"/>
        <reprintCount xmlns="http://distantreading.net/eltec/ns" key="high"/>
        <timeSlot xmlns="http://distantreading.net/eltec/ns" key="T4"/>
      </textDesc>
    </profileDesc>
    <revisionDesc>
<change when="2021-04-09">Converted by checkUp script for new release</change>
      <change when="2020-04-29">Initially created as an ELTeC file</change>
    </revisionDesc>
      </teiHeader>
  <text xml:lang="uk">
    
    <front>
      <div type="titlepage">
        <p>А. Тесленко</p>
        <p>Страчене життє.</p>
        <p>Накладом Українсько-руської Видавничої Спілки</p>
        <p>Київ</p>
        <p>Друкарня 1-ої Київської Друкарської Спілки. Трьохсвятительська, 5</p>
        <p>1911</p>
        </div>
    </front>
    
    <body>
      <head>Страчене життє</head>                
            <div type="chapter">
        <head>І.</head>   
        <p>	У селi Вербiвцi живе чоловiк iз жiнкою, може, хто знає, Михайло Панасенко. Такий вiн iз себе: височенький, сухорлявенький. Богомiльний там вiн такий. Як зачув дзвiн, так вiн i в церквi тобi. За парубоцтва служив у хазяїна грамотного, грамоти вивчивсь: читає письмо святе, житiя. Жiнка в його нижченька за його, тiльки огряднiша якась, Палажкою звуть. Живуть страх не в миру! Гостра, невпокiйна Палажка таки й ненавидить Михайла. Якийсь уже вiн поважний дуже: нi похихотiти з ним, нi попустувать. А сама нечепурна удалась. То колоскiв у полi пiсля неї зостається багато, то бур'яну на грядках; хата часто не заметена в неї, на лавi наляпано.</p>
        <p>	— Чепурнiшою буть треба! — инодi їй скаже Михайло.</p>
        <p>	— Кнюх поганий, манах! — вона зразу на його. </p>
        <p>	Михайло:</p>
        <p>	— Безсовiсна, грiх мiй великий, скушенiє!..</p>
        <p>	Ото в його лайка така.</p>
        <p>	Вона йому — дулю або ухопить палюгу та палюгою його.</p>
        <p>	Так i живуть. А побрались, — кажи ти! Хоча так i брались вони... Палажка десь аж у якономiї у Потiпаки служила, i зроду-звiку вони вперше побачились, як Михайло уже з палянисею до неї прийшов.</p>
        <p>	Ще любить справки Палажка, а тут i їсти нiчого: поля з пiвдесятинки всього; така люта усе.</p>
        </div>
        
        <div type="chapter">
        <head>ІI.</head>
        <p>	Була у їх донька, Оленкою звали. Як опеньочок, ще невеличке було, а там таке: оце як Палажка що робить, пряде абощо, було, то Оленка торкає пальчиком роботу її та:</p>
        <p>	— А як воно се?!.. А з чого воно?</p>
        <p>	Букварець купив їй Михайло, зробив їй указочку; прийде зима, єсть вiльний час, Михайло:</p>
        <p>	— Ану, Оленко, грамоти вчитися, ану грамоти... Оленка, таке манюсюсiньке, в сорочечцi, чорнявенька, як i батько, пальчик у рот, сiдає:</p>
        <p>	— Це "а", а се "б", — читає за батьком.</p>
        <p>А ранок, вечiр настане, Михайло:</p>
        <p>	— Ану, Оленко, Бозi молитися, ану Бозi...</p>
        <p>Бозя папки дасть, здоров'ячка дасть.</p>
        <p>	Стає опеньочок, молитися за татом. Таке втiшненьке. Тiльки часто плаче було. Матерi боїться було, як люта вона. Таке вже раде, як коли тихо у їх. Залiзе за стiл було, вiзьме савтир батькiв абощо, та й давай:</p>
        <p>	— Господи помилуй, алилуя! — хоч там i не те стоїть, читає, та ще з протягом, як батько.</p>
        <p>	На улицю до дiтвори Оленка не ходить було. Батько:</p>
        <p>	—  Грiшка, Оленко, на улицю: Бозя битиме. —  Слухає.</p>
        <p>	А надокучить їй дома сидiти, до дiдуся Гната було побiжить, батька Михайлового. Дiдусь сей, як ще Оленка вчилась на ногу спинаться, жив при Михайловi, було водить Оленку по хатi, а зараз — при Василевi, старшому синовi, що поруч з Михайлом i живе, в одстроєнiй хатi. Не вжив у Михайла старий через Палажку, що й до його сувора була i добрим словом не обiзветься нiколи було. Бiгає до дiдуся Оленка було. Дiдусь було по головцi погладить її, гостинчика дасть їй якого, яблучко абощо. З Сергiйком подружила Оленка. А Сергiйко — Василiв хлопчик, трохи старшенький од неї. Дiдусь було з киcличок дубових чорнило Їм робить, соломинкою писати бублички вчить їх було. Був грамотненький. </p>
        <p>	Пiдбiльшала Оленка. Оддав Михайло в школу її. Страх охоча до вчення була! Одно вона нишпорить щось, одно вона вчитися собi.</p>
        <p>	Була вже у третiй групi вона. Пiсля Великодня їй малось вчення кiнчать. I тут у пiст яка несподiванка трапилась їй.</p>
        <p>	Їхав через Вербiвку у школу второкласну, що єсть бiля Вербiвки у селi одному, наблюдатель єпархiальний над школами церковними протоiєрей Полiєвкт Сохановський. Заїхав i у вербiвську церковноприходську школу, де вчилась Оленка. Спереду сидiла вона, така: в керсетинi черкесиновiй, платочку бiленькому, блiденька, а дивитися так допитливо. Отець Платiн, сельськйй батюшка, показав на неї отцю Полiевктовi.</p>
        <p>	 — Осе, — каже, — й вона, що вчитися на всi цi села найкраще.</p>
        <p>	Отець Полiєвкт, товстенький, руденький:</p>
        <p>	 — Ану, дiвчинко, прочитай менi молитву Господню, — до неї.</p>
        <p>	Почервонiла Оленка, а проте не злякалась. Встала, прочитала йому. Похвалив, далi:</p>
        <p>	 — А як, дiвчинко, по-руському буде: "<foreign>хлҍб нашъ насущный даждь намъ днесь</foreign>?"</p>
        <p>	Одрубала йому: так i так, каже. Спитав її ще про Адама щось, якусь задачку на пам'яти задав, i cе одрубала.</p>
        <p>	Вiн:</p>
        <p>	— Так. Тепер скажи менi, дiвчинко, хочеш ще й далi вчитися? Вона:</p>
        <p>	— Хо-о-чу, —так з протягом.</p>
        <p>	Отець Полiєвкт:</p>
        <p>	— Гаразд. Пiдготовся ж ще за лiто трохи, ходи ось до батюшки, а там ми одiшлем тебе в бiльшу школу ніж cя... на стsпендiю, що єсть на нашу єпархiю: учитися на шкiльний кошт, розумiєш?</p>
        <p>	Так радiсно всмiхнулась 0ленка, засоромилась та й оченята вниз поставила. </p>
        <p>	Ходила лiтом до батюшки. Вiн показував їй, як готовитися треба. Вона дiтей йому поглядить, се-те, i така: читає, читає оце та:</p>
        <p>	— Коли б уже швидче одiслали мене в школу ту бiльшу,-до батюшки було,-якi воно книги там i чому воно вчаться там?</p>
        <p>	Або мовчить-мовчить та й усмiхнеться оце:</p>
        <p>	— А якою я, — каже, — буду тодi?</p>
        </div>
      
        <div type="chapter">
        <head>ІII.</head>
        <p>	Пiд осiнь одiслали Оленку i в школу у ту, аж у Великоросiю десь. А школа та... второкласна, кажуть, та й церковно-учительська там. В одному вони й домi, кажуть.</p>
        <p>	Присилає Оленка додому письмо незабаром. "<foreign>Как я рада</foreign>! — пише, по-руському, звiсно, пише, — прийомний екзамен здала! Татусю, мамусю!.. Вивчусь, — знатиму й я вже тодi, як i вчитель. Тодi й мене настановляти учителькою. Книг, картин тодi накуплю, наставлю по вiкнах квiток, питиму чай i вас напою. Та тепер уже мене i балакати по-панському учати i вбрання менi панське дали. Та зразу, як приїхала я, то так тут i обступили мене, розглядають: у вiщо вдiта, та як балакаю, слухають. Та я боюсь-боюсь, а вони: "<foreign>хахлушечка</foreign>", кажуть. Та яка школа велика! Так луна по їй i iде. Та все у їй так i блищить: i помiст, i лутки. Та й церква в школi, i живем у школi, та все самi школярки, а школярiв, як у вербiвський школi, й нема. Та в коридорi й гуляємо. А глянь у вiкно, який город здоровий, страх!"</p>
        <p>	На лiто, в кiнцi весни, приїжджає додому Оленка. Платтячко синеньке на їй, попередничок, ботики. А личенько вимите, бiле таке. Радiє, цiлується, сюди-туди роздивляється. Побiгла в садочок, до квiточок припадає, зазирає до кущикiв. А знов убiгла в хату, вхопила корзиночку, що привезла з собою, вийняла яєчко якесь позолочене, сестричцi маненькiй Парасi, дає.</p>
        <p>	— На рiздвянi святки cе там, — каже, — ялинка була: свiчечок на їй, — каже, — та сяцьок.    </p>
        <p>	Сахарцю дістала, дає:</p>
        <p>	— Наоставляла, — каже, — од пайки.</p>
        <p>	Книжечку синеньку дiстала, на стiл положила:</p>
        <p>	— "<title>Тарас Бульба</title>", — каже, — шкiльний подарок. Тетрадки повиймала, показує:</p>
        <p>	— Чистописаннє се, — каже, — а се ось диктовка. Щебече. Тiльки вже багато слiв руських вживає, яких i не второпають батько та мати.</p>
        <p>	Побiгла й до дядька Василя. Дiдуся Гната не було вже тодi: помер минуле ще лiто. Сходила до батюшки. А дiждала недiлi, до церкви пiшла.</p>
        <p>	Почали гомонiть по селу:</p>
        <p>	— Так от, — кажуть, — щастя Михайловi: так тобi нi з сього нi з того у пани дочку уведуть.</p>
        <p>	Всмiхається Михайло. А Палажка, там хвастуха така, не чує вже й нiг пiд собою.</p>
        <p>	— Тепер ти, Оленко, не знайся з простими дiвчатами. Дiйдеш навук, замiж пiдеш за пана: хату з сегли поставим, залiзом покриєм, — почала до Оленки. А до Михайла:</p>
        <p>	— Моя донечка вчитися онде, а я в запасцi буду ходить!.. Справ спiдницю менi!</p>
        </div>
      
        <div type="chapter">
        <head>ІV.</head>
        <p>	Приїжджає було й щолiта додому Оленка. Сумне тiльки життя їй було. Їство: борщ, хоч видивись, картопелька, цибуля, часник, що аж хата провонялась цим. А хата така кривобока, старенька, i так тiсно, поночi в їй. А неспокiй у хатi? Неспокiй ще побiльшав. За вгород гризти почала батька мати. А чого за вгород?</p>
        <p>	Дiд Гнат, батько Василiв та Михайлiв, помер у Василя. Що у Василя йому спокiйнiше, нiж у Михайла, жилось, що Оришка, жiнка Василева, людина кращої вдачi, до його ласкавiша була, нiж Палажка, вiн, умираючи, сказав Василевi взяти города його бiльше проти Михайла на сажень ушир, Михайловi ж сказав не перечить цьому. Поховали батька брати, худiбчиною стали дiлитися. Жалкенько було Михайловi попускати братовi бiльше города, та така батькова воля — попустив.</p>
        <p>	— I сякий, i такий, — почала на Михайла Палажка, — таке вбожество дома, а ти попустив!.. Батько ска-зав та,й умер: i не попускати можна б було, сi та тi б попускали тебе.</p>
        <p>	Почала й на Василя й сем'ю його ворогувати та злитися Палажка.</p>
        <p>	— Пiдлiзли сякi-такi до старого, — почала думати про їх, почала бабам хвалитися на улицi, — пiдлизалися до його, що вiн їм так сказав города узять. </p>
        <p>	Перестала до їх i в хату ходить. Хоча вона й так рiдко ходила до їх: не любила Михайла, не любила i родичiв його. Стала забороняти i Оленцi ходить до їх.</p>
        <p>	— Не ходи, — було каже їй, — нехай пiдлизи, вороги мої не втiшаються тобою, баришенькою моєю.</p>
        <p>	Та дарма цi балачки Оленцi були. Пiдлизування сем'ї дядькової до дiдуся не бачила вона, а просто догляд до його людський. Ходить було: до дядини Оришки, до Сергiя, Сергiйка колишнього. Дядина поважнiша, нiж мати, така невеличка, балакуча, се-те їй розкаже було, де що чула абощо. А дядинi Оленка було про город, де вчитися, розказує.</p>
        <p>	— Все таке у йому... елєктричество, — каже, — i свiтять, i бiгають ним. Ну й люде, — дивується було, — до чого дiйшли!</p>
        <p>	А Сергiй теж у второкласнiй учився тодi. З ним i про грамоту можна було побалакати Оленцi.</p>
        <p>	— Що то та грамота, вчення! — було йому каже Оленка. — Вченi люди розумнi такi. Хоч, — каже, — i тi вчительки, що там учати нас! Такi любi, тихi та знають багато всього: балакати тобi про вiщо як стане котра, слухай тiльки. Аж млосно стане тобi, як їх прирiвняти до себе, настiльки освiченiшi вони. Та по квартирах у їх так гарно: грає музика, книги, картини, пахне духами, простор, свiтло. Так i пiде мороз по тобi, як на їх життя глянеш i домашнє своє пригадаєш.</p>
        <p>	Страх як бажала Оленка i собi дiйти такого життя, дiйти такої освiти, як тi вчительки! З книгами й не розлучається нiколи було. Нiгде їх брати було у своєму селi, у Степурiвку ходила, сусiднє село. Там у старенькому панському домиковi була народна книгарня. Стара панi книгаркою. Бере було у неї Оленка засмальцьованi, порванi книги, читає у садочку у себе на столику. Та такою до книг була i в школi вона. Заїхала раз було до неї її шкiльна подруга звiдкiльсь. Розказувала про неї Михайловi. </p>
        <p>	— Там, — каже, — така Оленка ота: вивчить урок, сiдає за книгу, яку з шкiльної книгарнi взяла. І вечора для читання їй мало, а й серед ночi читає вона. Осе як поснуть уже всi ученицi, то вона встане потихеньку-потихеньку, бо забороняється се, лампу пiдкрутить, читає.</p>
        </div>
      
        <div type="chapter">
        <head>V.</head>
        <p>	У церковно-учительськiй училась Оленка уже, на стипендiї теж. Сергiй, що ранiш, нiж вона, вчитися почав, тодi вчителював уже десь. З второкласної вийшов, де три годи пробув, на вчителя екзамен здавав. I книг деяких собі уже роздобув, i рiдною мовою писаних.</p>
        <p>	Такий кругленький, русявенький, як мати; приїздить на лiто додому було. Почала Оленка i в його брати книги. Дуже здибувалась була, як вперше взнала, що ми українцi i що в нас своє єсть письменство.</p>
        <p>	— Як таки так, — каже, — що я досi й не чула про се!!</p>
        <p>	В "<title>Кобзарi</title>" дочиталась до слiв: "і чужому научайтесь, й свого не цурайтесь", — та й замислилась. А пішла до Сергiя та й каже: </p>
        <p>	— Справдi: чого цураться того, що ми найуперiд у життi почули, побачили?.. Чого цураться, що нам сама природа дала?</p>
        <p>	Як стала у Великоросiї вчитися, балакала тiльки руською мовою, а то вже й своєї вживати почала. I убрання инодi надiвати стала своє. А ранiш було як не в шкiльному ходить, то в платтi, що справить батько. Почала инодi й керсет надiвать. Мати було їй:</p>
        <p>	— По-благородному, Оленко, привчайся: тобi тепер не личить мужиче.</p>
        <p>	Тiльки всмiхнеться Оленка.</p>
        <p>	Познайомилась з степурiвською вчителькою, дочкою книгарчиною, i в неї книги брати стала. I така була: Сергiй як нагадає про що їй, чого ще не знає вона, з писання Дарвiна про що абощо, почервонiє-почервонiє було.</p>
        <p>	— Як же я, — каже, — мало читала!</p>
        <p>	I ото вже вона дiстане як не в Сергiя, то в учительки книгу таку, як єсть у їх, та читає-читає вже.</p>
        <p>	Турбується було, що у школi не дають таких книг.</p>
        <p>	Шиє, вишиває було, — рукодiлля, якого й у школi вчилась.</p>
        <p>	Од роботи домашньої мати її увiльняє було.</p>
        <p>	— Не в своє дiло не мiшайся, — каже було їй, — одного вже держись.</p>
        <p>	Було щоденник Оленка веде.</p>
        <p>	— Я, — було пише в щоденнику, — з грязi вилiзти хочу. Я бажаю до чогось великого, гарного йти, бажаю людськостi, правди в життi, про вiщо так пишуть у книгах.</p>
        <p>	А музику як любила вона! Сергiй на скрипку грати трохи вмiв. Грає Сергiй, i не змигне Оленка нiкуди, слухає так. Почервонiє було, та аж дріжати стане уся.</p>
        <p>	— Ну, й музика, — каже було, — як вона душу проймає! Вчилась i сама грати на роялi: охочих, казала, учати у тiй школi сьому.</p>
        <p>	А в глибокi думки як заходить було! У жнива раз помер один товариш шкiльний Сергiїв, ще й сусiда близький його та й Оленчин, Андрiй Бiланенко. Стукають майстри, робляти домовину йому, вона сидить у садочку, пише в щоденнику:</p>
        <p>	— Отак! Учився хлопець, був гарний, хороший, та се й... у холодну, глуху, темну, тiсну могилу споряджають його! I се... провалятися груди йому, висохне мозок... Боже! Що ж се таке? Та невже ж се буде й зо мною?! Як же се так? А що там?.. Тихе, святе раювання? якi почуття невiдомi? огонь, пекло, муки? чи спокiй i спокiй, вiчний, страшний, поки й свiта й сонця!! Боже!.. Що ж таке буття й небуття?.. Люде, що таке?</p>
        <p>	А раз прочитала Фламмарiона про небо.</p>
        <p>	— Так от, — каже до Сергiя, — де взялись усi тi мири незлiчимi, де кiнець простору небесному?</p>
        <p>	Вечорами усе вона дивитися на небо, на зорi було. Цвiт небесний любила, голубi плаття носила.</p>
        <p>	Палажка ж усе бiльше не любила, що Оленка до "ворогiв" її, знай, ходила, та ще й балакучiша була до їх, нiж до неї, матерi. А Оленка з матiр'ю якось негаразд почувала себе через її вдачу, невпокiйну таку. Особливо дуже не сподобалось Палажцi те, що Оришка сама раз покликала до себе Оленку була.</p>
        <p>	Вийшла з хати та:</p>
        <p>	— А яких я оце грибiв добрих насмажила; ось iди, покуштуєш! — до Оленки, що саме на грядках гвоздиками тiшилась.</p>
        <p>	Почула се Палажка з сiней, взяло її зло. Почала думать, як би помстить Оришцi за се. I от другого дня топить Оришка у хатi, слухає: десь кури кричать. Вийшла, — у Михайловiй клунi, що од гранi недалеко стоїть. Неначе хто їх рiже, кричать. Що таке? Пiшла до клунi Оришка, — зачинена. Подивилась у дiрочку, аж... її й кури. Палажка, аж з їх пiр'я летить, хворостиною їх ганяє по клунi.</p>
        <p>	— Божевiльна, що ти робиш? — Оришка до неї.</p>
        <p>	— Хай не ходяти у клуню!</p>
        <p>	— А чого ж зачиненi вони? Заманила, мабуть!</p>
        <p>	Оскиряється Палажка, хмурить брови бiлi свої:</p>
        <p>	— Заманила, — каже.</p>
        <p>	— Помийниця ж ти якономичеська! — Оришка їй.</p>
        <p>	Аж пiдскочила Палажка.</p>
        </div>
      
        <div type="chapter">
        <head>VI.</head>
        <p>	Вирiвнялась Оленка, зробилась хороша, струнка. Була, правда, худощавенька, блiденька трохи, та се не вадило їй; навпаки, робило такою чарiвною її, так i нагадувало про щось духовне в їй. А карi оченята її були такi розумнi.</p>
        <p>	Почало серденько так уже битися у неї i щiчки так палать, як стане вона про коханнє читать. Читала вона про вчителя одного. Був теж блiденький трохи, чорнявенький, задумливий був. Читав багато. Докопувавсь до всього, що й життя, що й небо. Добрий був до всього живого, пам'ятав, що вiн чоловiк.</p>
        <p>	— От зiйтися б з таким, — думає Оленка було, — як би я покохала такого, пригорталась до його, думками дiлилась з ним!</p>
        <p>	Єсть у дяка вербiвського син, Грищенко Федiр. Учителює десь, церковно-учительську кончив. Учителював i тодi. Хлопець молодий, нежонатий. Жив лiтом дома. Побажав познайомитися з нею, а тодi у Вербiвцi тiльки й дiвчат iнтелiґентних було, що вона. Почав ходить до Сергiя. Тiльки Оленка якась соромлива була. I до Сергiя не пiде було, як у його вiн. Ходить було по садочку у себе та тiльки в садок Сергiїв, де Грищенко, так позирає з-за соняшникiв. А там грядки у їх мiж садками й мiж хатами.</p>
        <p>	— Ну, якi воно, — думає було, — тi мужчини, не брати, як Сергiй, i як воно з ними?</p>
        <p>	А то раз у недiлю сидить Оленка в садочку в Сергiя. Пташки щебечуть, сонечко свiтить; калина кучерява, з одного боку пiдперта; лавочка, столик, там i вона, чорнобровенька квiточка. Вишита сорочка на їй: керсет плисовий, чорний; стьожка червона в косi, коса довга така. Сергiй нахилив вишеньку бiля неї, ягiдки дiстає, вона дивитися у Шевченкiв "<title>Кобзар</title>", "<title>Дiвочiї ночi</title>" читає.</p>
        <p>	Аж ось рипнула хвiртка. Глянула, — Грищенко з-за маку йде. Як пташечка та схопилась Олейка, наче пурхнуть хотiла, та й нiкуди. Стоїть, засоромилась, червона, як ягiдка. Познайомив Сергiй їх. Сiли. Грищенко, чорнявий, вусики невеличкi, в тужурцi синенькiй, глянув на книжку та:</p>
        <p>	— Читаєте? — до Оленки. </p>
        <p>	Всмiхнулась. — Читаю, — промовила так соромливенько.</p>
        <p>	— А читаннє рiч гарна, — Грищенко їй.</p>
        <p>	— А як же! — Оленка йому. — Се ж таке їство духовне. — Перегортає листочки та зирк-зирк на тужурку йому.</p>
        <p>	Грищенко:</p>
        <p>	— Читаєш i, як би сказати, бачиш усе. </p>
        <p>	Повела Оленка язичком по губi та:</p>
        <p>	— Еге. I до неба ближче стаєш. Почуття такi инодi... — та й не доказала. Почервонiла, кахикнула: у хатi у неї саме сварка зчинилась. Хоча пiд калиною слiв з хати розiбрати i не можна було, а все ж чуть було лемент. А слова такi там були:</p>
        <p>	— Мою дочечку манить, а мене зве помийнисею, — мати до батька, — а в тебе й нема того, щоб вибатькувати її, сяку-таку невiстку свою!</p>
        <p>	Батько:</p>
        <p>	— Та хоч ради недiлi святої не кричи, ради чоловiка чужого, там он учитель чужий, почує.</p>
        <p>	— А що менi такi вчителi! З панiв вони, чи що? — батьковi мати. </p>
        <p>	Вийшла далi мати надвiр, пiд калину з-за пшенички дивитися давай.</p>
        <p>	Оленка: </p>
        <p>	— Яка яблунька гарна! — Встала та й iде за яблуньку. </p>
        <p>	— Ще й ховається! — мати до неї, — Думає, що я й не бачу її; додому йди! </p>
        <p>	Пiшла Оленка такою ходою нерiвною i попрощаться забула.</p>
        <p>	— Не ходи! — напустилась мати у хатi на неї. Батько й собi:</p>
        <p>	— Та й справдi, Оленко: краще б було, якби ти таки й не ходила до їх.</p>
        <p>	Що тiльки Михайло не був задерикуватий, як Палажка, а йому теж не до вподоби було се ходiння. Боявся, щоб Сергiй її "з пантелику" не збив. Про його тодi балачки ходили, що вiн у Бога не вiрує, у церкві поклонів не б'є, свiчки не ставить та не часто й буває у їй; i комусь ще казав, що земля кругом сонця лiтає i що дощ з пари.</p>
        <p>	— В писанiї немає цього, — казав якось Михайло Сергiєвi, — се од невiрцiв усе; нiхто сил божих не знає, а дощ Бог дає, а не з пари.</p>
        <p>	Не любив Михайло Сергiя. Через його та й до Василя рiдко ходить було. </p>
        <p>	Усе було вiн Оленцi товче: </p>
        <p>	— Живи по-Божому: пости чти, до церкви ходи.</p>
        </div>
      
        <div type="chapter">
        <head>VII.</head>
        <p>	Незабаром знов побачила Оленка Грищенка в Сергiя. Дивитися на його з-за городини.</p>
        <p>	— Тодi я гаразд i не роздивилась на його, — думає, — а вiн такий... про читаннє зразу почав.</p>
        <p>	I пiшла б, може, до його, як знайома уже, мати ж... сидить бiля хати, лущить насiння. А Оленка в Сергiя, в дядини, крадькома вже бувала. Та й Грищенко... хто його зна, якої тепер думки про неї, що тодi її так осоромила мати. Щоб хоч не дивитися на його, не чути його голосу, пiшла Оленка на вигiн!</p>
        <p>	Вигiн за садком зразу, високий, крутий. Тут i там по йому конi пасуться, телята щипають травичку, вiтряки стоять. А внизу село лежить, таке кучеряве. Кучерi топольовi, срiбненькi, пiдiймаються вгору; iншi, чорнi, позвисали над клунями; ще iншi, вишневi, сливовi, повивають хати. А церква, наче зiронька в небi, сяє-сяє в гущавинi. Убiк попiд вигоном долина побiгла. По той бiк долини гай зеленiє, то в долину збiгає, то в поле вискакує, що жовтiє проти сонця за ним. А там далечiнь... синiють гаї.</p>
        <p>	— Боже мiй! — думає Оленка. — Чого я сама? Потiшитися нi з ким красою сiєю.</p>
        <p>	Щось забалакало ззаду. Оглянулась, — Сергiй i... Грищенко за нею iдуть. Затьохкало в неї. Чубок на головi поглядiла, що визирав з-пiд платочка, на плаття голубе подивилась собi, припинила ходу. Привiтались.</p>
        <p>	— Яка краса унизу! — Оленка до Грищенка.</p>
        <p>	— А що, вас не били у хатi тодi? — вiн до неї. Всмiхнулась Оленка й нiчого. Стало нiяково їй. Сергiй се помiтив, про друге почав:</p>
        <p>	— Читав я в ґазетi, — каже, — що в селi одному хлопцi й дiвчата простi спектакль дали. Порядкували вчитель та дяк. Да якби i в нас таке встроїть, та ще й прибуток призначити на яку цiль корисну!</p>
        <p>	Оленка зирк-зирк на Грищенка, нiби питала його, що вiн скаже на се.</p>
        <p>	Грищенко, мабуть, думав, що Оленка на вбрання позирає йому: поглядiв комiрець отюжений, висунув трохи з-пiд тужурки його, кахикнув та:</p>
        <p>	— Iнтересний, — каже, — з степурiвським дяком спектакль був учора у нас. I то ж чорт… рябий! Новiсiнькi карти були у мене, i вiн... — Грищенко зареготiв, — i вiн чисто порвав.</p>
        <p>	— За вiщо? — всмiхнувся Сергiй.</p>
        <p>	— П'яти рублiв я виграв у його. Я вже казав йому: не вмiєш — не сiдай, а вiн... хе-хе!</p>
        <p>	— Карти на умi в його! — подумала Оленка про Грищенка. Глянула на його: такий повний, червоний, в'язи товстi. — Зовсiм i обличчєм не схожий на того, про якого я читала, — подумала.</p>
        <p>	Сергiй глянув на сонце та:</p>
        <p>	— Iнтересно б оце подивитися на сонце в скло закоптiле. </p>
        <p>	Оленка:</p>
        <p>	— I то ж тiло величезне таке! А проте... потухне колись.</p>
        <p>	Грищенко:</p>
        <p>	— А он чорногуз який ходить! — карлючкою за вiтряк показав. — От якби рушнися осе!.. Чудасiя!.. Як я уцiлив нею раз був ворону, так i пiшла з тополi перекидя.</p>
        <p>	"А нащо уцiлив, спитати би тебе?" — подумала Оленка.</p>
        <p>	Довгенько ходили по вигону. Грищенко й до дяка степурiвського ще вернувсь, розказував, як той п'є горiлку та як на головi вмiє ходить. — Iнтересно, — каже. Оленка бiльш мовчала.</p>
        <p>	"Хай... — було думає, гуляючи з Грищенком, — кончу школу, далi одчинятися дверi менi... невже не зустрiну тодi його... любого, з душею".</p>
        </div>
      
        <div type="chapter">
        <head>VІII.</head>
        <p>	Палажка тим часом все частiш i частiш загризалась з Оришкою. Пiсля того, як її Оришка назвала помийнисею, вона як помiтить, що Оленка у неї була, так Їй i зробить шкоду яку. Iде поз грянь, соняшник зломить Оришцi або переб'є ногу курчатi її, як пiде до неї, Палажки.</p>
        <p>	Лютувала на Оришку Палажка i все дужче злилась i на те, що у неї, "ворога" такого, город бiльший. Почала все частiш дорiкати ним Михайловi. Солi нема, борщу нiчим затовкувать, так на язицi й огород у Палажки.</p>
        <p>	— Пiдлiзли сякi-такi до старого, а ти попустив їм! — гримає на Михайла. — Хоч би се який кущ картоплi продати з тiї смужечки, що оддав їм, i то б же яка се запомога була!</p>
        <p>	Вийде з хати Михайло, перед очима i смужечка та.</p>
        <p>	"Справдi, — почав думати вiн, — нащо попустив? Хоча... батькове ж слово... i не попускати не можна було... "Чти отця", — в писанiї сказано. Се... се все Василь та Оришка тут виннi. Пiдлiзли пiд старого, мовляла Палажка, так воно й є! Бо й справдi: чим я од Василя гiрший у батька? За вiщо Василевi бiльш огорода од батька? За те" що батько жив при йому. Так i при менi ранiш жив! Нехай Палажка, може, чим i не догодила йому, так... у якiй же я тут вині?! Підлізли пiд батька i все тут". </p>
        <p>	Так почав думати Михайло, i вже й сам на Василя та Оришку злитись почав. Уже й бувати у їх перестав. А робить їм погоду Палажка, вiн i не спиняє її. Инодi й сам ще як захватить їх кури з свого города, то аж сторчголов летять.</p>
        <p>	Лайка, сварка i в хатi й надворi.</p>
        <p>	"Бiднiсть— i зло через те, — думає Оленка було. — Хай... — було розважає себе, — кончу вчення, матиму місце, буду запомагати батьковi, матерi, може, хоч трохи утихне гризня".</p>
        <p>	Зiставалось Оленцi, щоб уже кончить школу, год один ще повчитися. Дiждала кінця лiта, проїхала.</p>
        </div>
      
        <div type="chapter">
        <head>ІX.</head>
        <p>	Перед Тройцею приходить од Оленки одкритка, пише:</p>
        <p>	"Кончила з нагородою — євангелiєю в червоному бархатi, оправi золотiй. Тодi-то за мною на станцiю виїдьте".</p>
        <p>	Прийшов час i їхать. Запрiг Михайло конячку, поїхав. Весело їхалось. Незчувсь, коли i в Гайдарях опинивсь, а двадцяти же верст, велике село. Виїхати з його, i станцiя зразу.</p>
        <p>	Розвиднялося саме. Осокори в садочку, неначе намальованi, стояти на побiлiлому небi, а водокачка стоїть сувора така.</p>
        <p>	Немає ще поїзду. Самi грузовi ваґони збоку стоять. Свiтитися в декiлькох вiкнах. Телєґрафист в одному сидить, куняє. А бiля кущiв стрижених хропе хтось на клунках. Десь панок у брилику взявсь, похожає. Надворi все свiтлiше стає.</p>
        <p>	— А дозвольте спитати вас... — до панка до того Михайло,— чи швидко вже поїзд? </p>
        <p>	Панок:</p>
        <p>	— А тобi ж куди, на заробiтки кудись? </p>
        <p>	Всмiхнувся Михайло:</p>
        <p>	— Нi, дочку виглядаю з школи.</p>
        <p>	Зупинився панок: — Як то з школи? Пiдiйшов до його Михайло:</p>
        <p>	— Училася з панськими дiтьми.</p>
        <p>	Дивитися панок то на сiру свиту Михайлову, то на зашкарублi чоботи йому. Всмiхається Михайло. Похожає панок, Михайло й собi поруч з ним.</p>
        <p>	Прийшов поїзд, чмихає стоїть. Настороживсь Михайло. Зирк! Висувається з зелених присiнок корзиночка. Держить її панночка в голубому. Рученята такi бiлi у неї, манiсiнькi. Чубок такий кучерявенький з-пiд платочка визирає у неї. А на щiчках i рум'янчик єсть. Виходить, всмiхається.</p>
        <p>	— Здрастуйте, тату!</p>
        <p>	Пiдбив Михайло сiнце їй на возi, ряденцем заслав, поїхали.</p>
        <p>	По вигону сивiє роса, а там он за вербами так небо палає, — сонечко сходить. Тополi в Гайдарях, неначе засоромились чого, почервонiли. Гайдарi. Сюди й туди по садочках бiлiють хати; клунi, хлiви стояти понад улицями. Череда ось iде. Чередник у свитi, в брилi: "Гей!"— помахує костуром. Там он на майданчику бекають вiвцi. А птаство що по садках виробляє, зустрiчає сонечко як! Соловейко, аж у вухах лящить, витинає такої. Та тут ось один, а там десь i другий. Жовна й собi виграє на кленку. Пташка якась: цi-цi! у калинi. Нащо вже сорока, i та: скрики-ки!</p>
        <p>	— Який же тут рай! — всмiхається Оленка. — Рай, справжнiй рай!.. А там... стiни. Глянь у вiкно: метушня, стукотня, дим.</p>
        <p>	Михайло:</p>
        <p>	— Так се ти, значить, учителькою будеш уже! Слава Богу. От якби ще й у второкласнiй де, щоб жалування бiльше тобi: запомагати будеш i нам.</p>
        <p>	— I у второкласнiй можна менi,— Оленка йому. Помовчала, далi: — Менi так i казано. — Усмiхнулась. — В отця Полiєвкта я се була.</p>
        <p>	Як була, розказала.</p>
        <p>	А на станцiї бiля того города, де живе отець Полiєвкт, Оленцi пересадка була. Поїзда другого ждати довго, надворi пiвдня, вона корзиночку швейцаровi поглядати оддала, а сама до його пiшла: наблюдатель над щколами i знайомий до того,— спитати про місце його. Позвонила. Впустили її. Чиста кiмната. Олива горить. Вийшов отець Полiєвкт, повний, очi вузенькi, благословення їй дав, усмiхнувся — впiзнав Оленку; рiк тому, як була у його вона з книжкою якоюсь i поклоном од завiдующого школою. Сiв отець Полiєвкт. Оленка, така учтивенька, соромливенька, стоїть перед ним та:</p>
        <p>	— Се вже я кiнчила, — так потихеньку до його. </p>
        <p>	Вiн:</p>
        <p>	— Ага... Що ж, трудно вчитися було?</p>
        <p>	— Нi, так... </p>
        <p>	Погомонiли трохи, далi Оленка:</p>
        <p>	— Я б вас прохала... як тепер пристроїться менi вчителькою?</p>
        <p>	Отець Полiєвкт, чого й ждала Оленка од його, що вiн же увiв її у науку у сю, усмiхнувсь та:</p>
        <p>	— Гаразд, гаразд, голубочко... Буду мати на увазi... Бога не забувати тiльки треба, старших поважать... — Ранiш "ти" їй казав, тепер обминав се слово.</p>
        <p>	Не забула Оленка й про те, що їй доведеться запомагати батьковi, а в однокласнiй школi плата мала вчителям, вона:</p>
        <p>	— А чи й у второкласнiй можна менi?.. </p>
        <p>	Помовчав Полiєвкт, далi:</p>
        <p>	— Кiнчила церковно-учительську: мм... можна. Ось буде й місце гуляще в однiй.</p>
        <p>	— А як я взнаю про те, чи буде місце менi, чи нi?</p>
        <p>	— Напишу нехай через мiсяць отам... Звiдаюсь ще де з ким.</p>
        <p>	— Такий добрий... — Оленка до батька. </p>
        <p>	Їдуть. Ось якийсь домик визирає з-за тину. Стiни бiлi, покрiвля червона, а рундучок зелений такий, виноградом диким порiс. Квiтничок перед домиком тим, смужечками якимись, мережечками пiшов. Кущики зеленiють якiсь. Та трояндою так i несе звiдтiля. А сад ззаду так i налiг на той домик.</p>
        <p>	"От, — думає Оленка, — буду вчителькою так у селi у второкласнiй; житимуу хатi в такiй; квiтничок такий буде у мене, садочок, рояль, книги, картини i... вiн, задумливий, милий, хороший. Будемо людей добру навчати, до всього такого великого доходити будемо з ним".</p>
        <p>	Михайло:</p>
        <p>	— А євангелiя в оправi золотiй тут? — на корзинку показує. </p>
        <p>	Кивнула головою Оленка, всмiхається.</p>
        <p>	— Отож гляди її, з нею скрiзь буде хортуна тобi.</p>
        <p>	В поле виїхали. Сонечко вранiшнє золотеньке, червоненьке, уже так осяяло все. Видно: там он i там гаї по долинах червонобокi пiшли. Там он рiчка блищить в очеретi. А он десь церква бiлiє в селi. Чорнiють яри. Перепiлка, чуть, десь у житi лящить. Жайворонок белькоче вгорi.</p>
        <p>	— Який же мир Божий гарний! — скрикує Оленка.</p>
        <p>	Дорога повилася й повилася житом, синiє. Жито молоденьке, блискуче, так зеленiє — пiшло. Вiтерець пахучий шепотить у йому. Сокирки так голубiють в гущавинi. А ось коноплi чорнiють, запахли. Горох по могилi послався. Могила висока така.</p>
        <p>	"Могила... — замислилась Оленка. — Кого вона бачила? Татар скуластих? лицарiв чубатих, козацьких? чи, може, аж скифiв?.. Де все дiлося те, що було тут колись? Чи хоч снитися краса ся тому, хто, може, у могилi тiй спить?.. Боже мiй, нащо той сон, такий вiчний, страшний, коли життя таке гарне?!"</p>
        <p>	Сонечко вже височенько пiдбилось. Вже поминули й Гупалiвку з цегловою церквою, з очеретами густими. Ось уже й вiтряки степурiвськi. Степурiвка он збоку. А ось уже й гай: звiдтiль i звiдтiль на дорогу налiг. Дорогi, рiднi мiсця! Там он, де якийсь кущик росте, колись курiпочку зiгнала Оленка, ягiд шукала; а там, на пiдгiр'ячку, рвала купало.</p>
        <p>	Бричка ось їде навпроти. Савка Гнатюк, вербiвський чоловiк, поганяє. Хтось сидить за спиною в його, молодий, картуз — синя околиця.</p>
        <p>	— Студент Кочурин, — батько Оленцi.</p>
        <p>	Чула про Кочурiв Оленка. Савка, вiзник їх, розказував про їх батьковi в хатi при їй. Пани вони, люди багатi, освiченi. Старий Кочура в земствi чимсь єсть. А живуть вони недалеко од Вербiвки на хуторi.</p>
        <p>	"Що, якби познайомитися з ними?" — подумала Оленка.</p>
        <p>	Дачники в їх часто бувають. Учитель з гiмназiї, Савка казав, часто буває: нежонатий, на щоцi родинка. Дочка єсть у Кочури, студентка, Люсею звуть, Савка казав.</p>
        <p>	Поздоровкався Савка, проїхали.</p>
        <p>	"Боже мiй, — подумали, — невже я не познайомлюся з ними?.. Люде вищої освiти! Таке єсть гарне пишуть про їх. Рай, мабуть, з ними".</p>
        <p>	Ось уже й хатки у садочках. Баштанець серед дороги ось дiтвора городить з пiсочку. Он у споришi стовп бiлий стоїть, "<foreign>Вербовка</foreign>" чорнiє на дощечцi.</p>
        <p>	— Здрастуй, рiдне село!</p>
        <p>	Вилами улиця. В лiву руч повернули. Ось уже... хто? Мати назустрiч iде; Парася бiжить.</p>
        <p>	— Здрастуйте!</p>
        <p>	А ось уже й тин. Хата старенька виглядає з-пiд грушi, зеленiє садочок. Над вигоном он берести скупчились, на хлiвцi напирають. Клунька пiд кленом чорнiє.</p>
        <p>	— А як повиростало усе! — скрикує Оленка. — Рожа он як зацвiла!</p>
        <p>	В хату ввiйшла: невеличка, стеля так низько, а стiнка напiльня так оддулась. А така вона, хатка ся, мила тепер.</p>
        <p>	— Рiднесенька хата!</p>
        <p>	Мати самовар блящаний ухопила, наливає надворi; Парася — школярка уже — угiллячка з печi дiстає, батько вигiряг конячку, чкурнув за булкою в лавку.</p>
        <p>	Пройшлась Оленка по хатi, пройшлась по садочку, так їй весело, любо, таке їй рiдне усе, — розiгналась до дядька Василя борозенкою через грядки.</p>
        <p>	I тут почалось.</p>
        <p>	— Куди ти? — мати од самовара до неї, так суворо.</p>
        <p>	Почервонiла Оленка, зупинилась.</p>
        <p>	— А вам що? — питає. </p>
        <p>	Мати:</p>
        <p>	— До сяких-таких не ходи!</p>
        <p>	— Ось киньте-бо се!</p>
        <p>	— Не йди, я тобi кажу!</p>
        <p>	— Та поки ж се буде? — махнула рукою Оленка, пiшла. </p>
        <p>	Мати:</p>
        <p>	— Та не дозволю ж я, — кричить, щоб моя дитина, що наук дiйшла отаких, та до ворогiв моїх ходила! — Вхопила палюгу та трах, трах нею по шибках у хатi своїй. </p>
        <p>	Стала Оленка, дивитися. Вийшла дядина з хати, — там недалеко хата од хати і дверi напроти дверей.</p>
        <p>	— Що там таке? — обзивається.</p>
        <p>	— Не мани, сяка-така, дитини моєї, своїми втiшайся!</p>
        <p>	— З ума зiйшла? — Оришка їй. </p>
        <p>	Палажка:</p>
        <p>	— Ось тобi, о! — крутить дулi, дає Оришцi.</p>
        <p>	Якiсь люде йшли улицею, поставали навспинячки, дивляться. Прийшов Михайло з булкою, теж дивитися, став. Повiсила голову Оленка, похилилась до себе в садок. Закипiв самовар, нiхто й чаю не пив.</p>
        </div>
      
        <div type="chapter">
        <head>X.</head>
        <p>	Обгортає Палажка на грядках картоплю пiсля цього якось i дiйшла до обнiжка, що лежить гребеником мiж частками Василевою i Михайловою. Такий вiн бридкий їй: так нерiвно город роздiляє i за ним такi вороги живуть!</p>
        <p>	"Хоч устругнуть його трохи", — думає.</p>
        <p>	Подивилась до Василевої хати — не видно нiкого та за соняшниками не дуже й примiтне її, нахилилась, клює шарiвницею обнiжок той. Так гарно їй, таке її усердя бере: в обнiжковi зазубнi робить, а поз обнiжок, пiддовбуючись пiд його, рiвець прогортає.</p>
        <p>	"Хай трохи-потроху обвалюється у наш бiк, — думає, — до ворогiв посувається: все ж таки нам город буде ширшать, а ворогам зло".</p>
        <p>	Другого дня прогонив Василь кури з грядок та й до обнiжка наблизивсь. Побачив — скипiв. Сердитий-такй якийсь вiн, чорний, усатий. Побiг, ухопив заступ, давай загортати той рiвець, зазубнi тi. I землею з грядок Михайлових загортає.</p>
        <p>	— А, сякi-такi!.. — кричить.</p>
        <p>	Михайло був тодi в хатi у себе з чоловiком одним. Як вискочить.</p>
        <p>	— Що то ти робиш!—  визвiривсь на Василя. </p>
        <p>	Василь:</p>
        <p>	— А то он що пороблено? — показує йому зазубнi.</p>
        <p>	Бачить Михайло, що пороблено, i хто поробив, догадався, бачив бiля обнiжка Палажку учора, та се байдуже йому: у Василя частка бiльша, вiн те знає.</p>
        <p>	— Що ж там? Нiчого! — Василевi вiн.</p>
        <p>	— А, так нiчого тобi!</p>
        <p>	Горне Василь з грядок його землю та зачiпає й картоплю йому.</p>
        <p>	— Рятуйте! — кричить Михайло.</p>
        <p>	Виходить з хати i чоловiк той. А чоловiк той — Семен Остапчук. Чоловiк багатий, поважний, письменний. Був вiн од Вербiвки суддею тодi в волостi. Iде й вiн до обнiжка, такий здоровий, показний, рудий трохи.</p>
        <p>	— Що таке? — питає.</p>
        <p>	— Подивiться ось, — Василь до його, — що воно пороблено обнiжковi се?</p>
        <p>	Подививсь Остапчук, та тiльки не за Василем оступивсь. Василя не любив вiн за його вдачу сувору, що й до його, суддi, вiн непривiтливий був. А Михайла тодi ще саме було й треба йому: прийшов до його на роботу кликати до себе, i пообiщав Михайло.</p>
        <p>	Всмiхнувсь Остапчук та:</p>
        <p>	— Що ж? тут... нiчого такого.</p>
        <p>	Почервонiв Василь:</p>
        <p>	— Як нiчого? — крикнув на Остапчука. </p>
        <p>	Остапчук:</p>
        <p>	— Чого ж кричать?.. На кого кричиш? — з серцем до його. Вiн:</p>
        <p>	— А що ж?.. Лiзуть у мiй огород, i нiчого?</p>
        <p>	Михайло:</p>
        <p>	— А як у тебе он i город ширший, i не кажеш того!</p>
        <p>	— А тобi що до того? — гримнув на Михайла Василь. Подививсь i Остапчук на Василiв город: од обнiжка до улички, i на Михайлiв: од обнiжка до лiски — городи узенькi, примiтно, що ширший, хоч i не набагатечко.</p>
        <p>	— Ширший, да, — додав Остапчук.</p>
        <p>	Почервонiв ще дужче Василь:</p>
        <p>	— Так i ти... i тобi заздро, що город ширший у мене? — визвiрився на Остапчука.</p>
        <p>	— Не тикай!.. З ким ти потикавсь? — Остапчук до його.</p>
        <p>	— А що ж? </p>
        <p>	Остапчук:</p>
        <p>	— Грубiян отакий... У город он лiзуть до його... До такого i слiд лiзти.</p>
        <p>	— Що ти? Що слiд лiзти? — скипiв Василь. — Що ти, чорт рудий, пiддрочку даєш?</p>
        <p>	Дивитися Остапчук, почервонiв, далi:</p>
        <p>	— Що ти? що ти менi оскорбленiє наносиш таке?! — закричав, — Чуєш! — обернувсь до Михайла. — Чортом рудим мене зве! Свiдком будеш: процентуюсь.</p>
        <p>	Увiйшли в хату Остапчук та Михцйло. Була в хатi й Палажка, сидiла на полу, пiр'я в решетi драла. Оленки ж не було й у городi, десь зiйшла од клопоту. Всмiхається Палажка: увесь час у вiкно одсунене слухала бучу. Остапчук нiчого. Увiйшов у хату, щоб цiпок узяти та додому йти та й... сiв на лавi, похнюпивсь. Сердито йому. Як-таки так? Якийсь-небудь харпак i його, суддю, такого чоловiка поважного, так образив! I за се йому тiльки арешту може буть суток з скiльки. Щоб i робив йому! Пiдняв голову:</p>
        <p>	— А з якого благополучiя у його, прохвоста, город бiльший? — почав до Михайла.</p>
        <p>	Почухав потилицю Михайло, сiв на лавi й собi та:</p>
        <p>	— Подарував старий йому трохи... пiдлiз.</p>
        <p>	— А документа ж нiякого в його нема од старого?</p>
        <p>	— Нема.</p>
        <p>	Стиснув Остапчук плечима.</p>
        <p>	— Дивуюсь, — каже, — тобi: чого й дивишся на його тодi? Тобi ж тут жалiтися можна в суд: нас, мов, два брати, город батькiв, а владiєм нерiвно ним. Прощу порiвняти нашi частки.</p>
        <p>	Мовчить Михайло, дивитися на Остапчука. А Палажка так радiсно:</p>
        <p>	— Порiвнять! От спасибi вам... дайте стежку в сiм... доказати сяким-таким!</p>
        <p>	Всмiхнувсь Остапчук. Осе-то йому допекти Василевi!</p>
        <p>	— Чого ж, — каже до неї, — можу дати стежку. — Повернувсь до Михайла:— Тiльки тут от що: того, що як там було в вас — чи подарив йому батько, чи як, — згадувати у судi не треба, а просто: Василь, мов, сам захопив стiльки города собi.</p>
        <p>	Мовчить Михайло, в землю дивитися. </p>
        <p>	А Палажка:</p>
        <p>	— От спасибi вам! — до Остапчука. — Я вже вам робить що без грошей послухаю за таку йашу добрiсть до нас. </p>
        <p>	Знов усмiхнувся Остапчук: се ж йому й користь ще з цього буть може.</p>
        <p>	— Еге, я добрий, звiсно... Захопив прямо, кажи, — навчає Михайла. — Знайти тiльки для хворми свiдка такого, який би теж так сказав, i дiло вгорить. Я потягну руку за тобою. Перебалакати ще з товаришами суддями можу... i присудимо тобi посунуть обнiжок у Василiв город... Добре?</p>
        <p>	— Не знаю... коли б... — Михайло почухавсь.</p>
        <p>	— Що "коли б"?</p>
        <p>	— Коли б грiха не було тут.</p>
        <p>	Всмiхнувсь Остапчук, прихиливсь до Михайла та:</p>
        <p>	— А за обнiжок?.. Як тут грiх, то й за обнiжок же грiх: з вашого ж боку вiн скопаний.</p>
        <p>	Всмiхнувсь i Михайло, помовчав, далi: </p>
        <p>	— Та се так, тiльки... обнiжок дiло менше, а се... батькове слово треба ламати i... на Василя — захопив ще треба казать. Та й... обнiжок не я й скопував ще.</p>
        <p>	Палажка:</p>
        <p>	— І тебе сi та тi й вигадували такого менi... — почала кричати на Михайла. </p>
        <p>	Зареготав Остапчук.</p>
        <p>	— Подумайте, — каже, — над цим. — Взяв цiпок, пiшов.</p>
        <p>	Почалося справжнє пекло в хатi у Михайла. Палажка вже тiльки й знає, що гризе йому голову:</p>
        <p>	— Сякий-такий одбірай, що попустив! Слухає-слухає Оленка се, почне вбалакувати матiр:</p>
        <p>	— Ну, мамо, що ви за людина така? Нащо гризня ся?</p>
        <p>	— А тобi чого треба? — визвiритися мати на неї. — Кончила вченнє, мiсця шукай!</p>
        <p>	"Ну,— було думає Оленка, — коли б уже швидше те й місце: зароблю грошей i, на чiм не стане, куплю у дядька смужечку, що попустив йому батько. Нате, мамо, — скажу, — та цитьте!"</p>
        </div>
      
        <div type="chapter">
        <head>XI.</head>
        <p>	Пройшло вже бiльш місяця з того часу, як пообiщав отець Полiєвкт написати Оленцi про місце. Жде-жде Оленка, не чуть нiчого од його. Чи не забув? Почала турбуватися.</p>
        <p>	А то одного разу почула од Сергiя вона, що сам чув десь, що отець Полiєвкт, який завжди живе у ґубернському городi, зараз перебуває у батька свого, а сей живе у городi, що недалеко бiля Вербiвки, — невеличкий, повiтовий. Батько його, сивий дiдусь, заштатний батюшка, слабував дуже тодi, i вiн приїхав одвiдати його. Стукнуло в голову Оленцi: чи не пiти се до його, нагадати про обіцянку йому? Вечорiло тодi вже, як вона цю звiстку почула. Дiждала другого дня, причепурилась, чкурнула. А там усього сiм верст до города.</p>
        <p>	Пiвдня. Прихожа Полiєвктового батька. Оливою, калошами пахне. Сидяти на лавцi в прихожiй: Грищенко у тужурцi, якась панночка в чорному, ще хтось безусий у блузцi, — видно, теж до отця Полiєвкта прийшли. Сiла Оленка й собi. У сусiднiй кiмнатi чуть Полiєвктiв голос; балакає так повагом з кимсь.</p>
        <p>	— Любов до ближнього, — каже комусь, — любов, про яку так учив нас наш Божественний учитель Христос, — велика рiч. І ми, служителi його, у проповiдях наших повиннi дбати про неї.</p>
        <p>	"Милий отець Полiєвкт, — думає Оленка, — про яке святе дiло вiн дбає!"</p>
        <p>	А серце тiльки тьох-тьох у неї: що то вiн про місце їй скаже.</p>
        <p>	Ось iде через прихожу у кiмнату у ту баба якась в попереднику, на прислугу схожа.</p>
        <p>	Оленка до неї:</p>
        <p>	— Доложiть отцю Полiєвкту, що я хочу бачить його: Панасенкова, скажiть.— Пiшла баба у дверi, зачинилась, докладує.</p>
        <p>	— Так i Панасенкова тут?—  чуть отця Полiєвкта. — Пам'ятаю... там така... — почав до когось, — по науках у школi не було кращої за неї. Дякували менi, що таку ученицю знайшов. Там даровита, а працьовита!.. Може неабищо буть з неї.</p>
        <p>	Чує се Оленка, всмiхається.</p>
        <p>	"Значить, коли за таку маєш мене, — думає, — подбаєш для мене. Ану, у якiй же второкласнiй ти помiстиш мене? У дiвчачiй, звiсно. Ну, й працюватиму ж я! Буду вчениць своїх до думок глибоких привчать, до людськостi, правди; буду їм книги гарнi читать. Пiдiйду до сiї, до тiї, всмiхнуся до неї, вiзьму за щiчку її. Боже! Як я їх буду кохати!" — Аж устала Оленка, пройшлась по прихожiй, так їй гарно зробилось.</p>
        <p>	Вийшов якийсь батюшка од отця Полiєвкта, молодий, високий, надiв бриль, пiшов собi. Визирнула баба з дверей незабаром за батюшкою:</p>
        <p>	— Iдiть хто... — каже.</p>
        <p>	Схопивсь Грищенко, почимчикував до отця Полiєвкта. Дверi зiстались одхиленi, Оленка стоїть бiля комина i їй видно: отець Полiєвкт сидить за столом у рясi шовковiй, такий поважний, а Грищенко вклонився перед ним низенько так, склав руки на грудях i так облесливо пiдiйшов до його.</p>
        <p>	"Яке ж низькопоклонство!" — подумала Оленка.</p>
        <p>	— Ваше високопреподобiє! — почав Грищенко до отця Полiєвкта. — Заставте за вас Бога молить: допоможiть менi перевестись у второкласну куди!.. Прошенiе ось... — Вийняв похапцем з тужурки бомагу, пiднiс її отцю Полiєвкту, стоїть, знiтивсь перед ним, голову набiк.</p>
        <p>	"Як же i принизився!" — подумала Оленка. Їй аж соромно стало.</p>
        <p>	Подививсь у те прошенiє отець Полiєвкт, далi:</p>
        <p>	— Гаразд, голубчику! — та й положив на стiл його.</p>
        <p>	Поцiлував Грищенко ще раз отця Полiєвкта в руку, вийшов, всмiхається. Дивитися Оленка на його.</p>
        <p>	"Цуцик ти, цуцик, — думає. — На двох лапках стаєш. До чого се воно? Хоч i начальство ж отець Полiєвкт, а вiн же чоловiк, як i ти. I невже простiш як не можна держати себе з ним? Ну, взяти хоч i благословення, та без корчiння такого. Або... або й зовсiм нащо здалося воно?.. Тепер же не школярi ми вже!"</p>
        <p>	Дiйшла й до Оленки черга. Увiходить i справдi не бере благословення. Сказала "здрастуйте" та й стоїть, усмiхається. Полiєвкт зворухнув рукою, повiв по столу, та й нiчого. Далi схитнув головою та:</p>
        <p>	— Розумна стала дуже, — про себе нiби, хоча почула i Оленка се, почервонiла, мовчить. </p>
        <p>	Він:</p>
        <p>	— Що вгодно? — так сухо до неї.</p>
        <p>	Оленка:</p>
        <p>	— Ви обiщали місце менi, так... чи не чути ще?</p>
        <p>	Насупив брови отець Полiєвкт:       .</p>
        <p>	— Не чути...</p>
        <p>	— А коли ж буде чути?</p>
        <p>	— Не знаю... Можна проситися инше куди. Хто там ще єсть до мене? — гукнув до дверей. </p>
        <p>	Щось важке-важке пiдступило пiд горло Оленцi. Похнюпилась, пiшла од його. На пiшоході дожидав її Грищенко, щоб разом додому йти. Веселий такий.</p>
        <p>	— Ну, слава Богу, — почав до Оденки, йдучи, — прийняв прошеніє i "гаразд" сказав... Воно й не що, а все-таки у второкласнiй вчителювати краще. Мiй знайомий один у городському вчителює, бачив я сьогоднi його, такий у ґудзиках! Форма нiчого в городському. I в второкласшй нiчого: канти червонi, кокарда.</p>
        <p>	"І ти задоволений, — думає Оленка про Грищенка. — Ти, що так про форму мариш! Значить, про даровитих тiльки балачки, а на дiлi — хоч вiн i нiкчемний, пустий, тiльки ворон збивати з тупiль, а… аби цуцик!.. Де ж обіцянка хоч?"</p>
        <p>	Толока. Будяки проти сонця так червонiють. Роззирає Грищенко сюди-туди, всмiхається. Оленка нiчого, повiсила голову, йде.</p>
        <p>	"Так он воно що! — про Полiєвкта думає. —  Ось яка любов до ближнього!.. "Дбати у проповiдях"... а в життi... слова однi... Значить, єсть любов тiльки до честi од ближнього! I за неоддання її ви так одпихаєте од себе його! I ви ще служителями Христовими себе вважаєте!"</p>
        <p>	Пригадалася Оленцi тут притча про виноградарiв, у якiй хазяїн один послав слуг до виноградарiв забрати ягоди, а виноградарi взяли й тих слуг повбивали.</p>
        <p>	"Убивцi! — подумала. — Хто й служив би йому, ви й того уб'єте".</p>
        <p>	Пригадалося їй i те, що нагорода у неї — євангелiя позолочена.</p>
        <p>	"Нащо ви хоч золотите її!" — подумала.</p>
        <p>	Другого дняi і ранок ще, а в хатi гризня. </p>
        <p>	Мати на батька: </p>
        <p>	— Ноги муляють, черевики позалатуванi, нових треба! </p>
        <p>	А батько:</p>
        <p>	— Нащо корсет у глину вробила? Глядiть треба, коли брати нiгде нiчого.</p>
        <p>	Вона знов про город йому.</p>
        <p>	"Чого ж тепер сподiватися менi? — думає Оленка. — Що робить? Гинути... гинути у цьому пеклi серед гризнi, вбожества?" </p>
        <p>	Вийшла з хати, стала на порозi.</p>
        <p>	"Та що ж робить-таки?"—  думає.</p>
        <p>	Пiшла в садочок, сiла на лавцi, пiдоперлась рукою.</p>
        <p>	"Хiба знов до Полiєвкта пiти? — думає. — Так... стоїть пак iти до такого?! Проситися в iншу єпархiю?.. Хоча... не такi пак i там Полiєвкти! Хiба... в земську школу вдаритися?"</p>
        <p>	Здумала про земство Оленка, здумала й про Кочуру, який чимсь у земствi єсть, Савка казав. Пригадала студента його, якого зострiчала, їдучи додому. Про Люсю, дачника-вчителя, про яких Савка розказував, здумала. Про панiв, про яких десь у книзi читала, згадала. Були освiченi, багатi були. Людям, що працювати чи вчитися бажали, а не мали змоги, запомагали.</p>
        <p>	"А що, якби се до Кочур сходить? — думає. — Люде теж багатi, освiченi, не попiвської, звiсно, освiти. А не краще пак чоловiк освiченiший? i люде з знайомствами, звiсно. А жить так бажається... жити, працювати, робити щось таке гарне, велике... Невже б вони як-небудь не запомогли се менi, не пристроїли де абощо! Схожу. Тiльки самiй нiяково мов. Чи не пiшов би й Сергiй за товариша?"</p>
        <p>	Прокралась до Сергiя Оленка.</p>
        <p>	Згодився Сергiй пiти, тим бiльше що Кочурин студент ще був i знайомий йому. Iшов колись у Книшiвку Сергiй та од тiчки собак оборонив його в полi, як вiн саме гуляв. З того часу здоровкаються.</p>
        <p>	Порiшили в недiлю сходить до Кочури.</p>
        </div>
      
        <div type="chapter">
        <head>XII.</head>
        <p>	Прийшла й недiля. Ранок. Посилає батько до церкви Оленку, не йде. Полiєвкт їй на думцi.</p>
        <p>	"Чого я пiду, — думає, — коли служителi церкви такi!"</p>
        <p>	— Безсовiсна! — батько на неї. — Хiба ж можна до церкви не йти? Це Сергiй усе тебе зводить з ума!</p>
        <p>	— Ото ж... — Палажка од печi. — Там не тiльки Сергiй у Бога не вiрує, а сяка-така й мати його: у церквi вже хто його зна коли її й бачили!</p>
        <p>	А Оришка й справдi тодi давненько вже в церквi була: ходить їй трудно було; мочила коноплi пiд холод раз та захолодила ноги, болiли. Палажка ж i сама ранiш коли-не-коли бувала в церквi, а тепер, як стала Оленка "баришенькою", часто стала бувать. Увiйде, запишається так, а вiзьме свiчку, закопилить губу та аж на самий перед лiзе ставить: дивiться, мов, люде, чия я мати.</p>
        <p>	Сонце вже височенько було. Батько до служби пiшов, Оленка до Кочури збираться давай. Внесла з комiрки плаття голубе, празникове, керсет плисовий. Що надiть? Те й те приношене. А в шкiльному синенькому, яке зараз на їй, i зовсiм не личить iти: коротке, й лiктi вже видно. Голубе празникове мов найчистiше, — надiла: приношене-таки й ситцеве.</p>
        <p>	"Нiчого, — думає, — до людей освiчених iду: не подивують".</p>
        <p>	На вигонi ждав Сергiй її, теж у ситцевiй блузцi, пiшли. Поле. Ось жито стоїть у копах. Скот пасеться в стернi. А ось гречка бiлiє-цвiте. Мед пахне-пахне, а бджоли тiльки джж!.. Так гарно йти.</p>
        <p>	Балка ось. Хтось вибiгає велосипедом iз неї: бiла сорочка, картуз бiлий, синя околися. Хто? Студент Кочурин! Добiгає...</p>
        <p>	— Здрастуйте! — до Сергiя. Велосипед похитнувсь, i вiн зскочив. Почоломкався з Сергiєм. Познайомив з ним i Оленку Сергiй.</p>
        <p>	Вiн:</p>
        <p>	— Ху! Ухекався так... катаюсь... — Вийняв платок з кишенi, утирає лоба. — Ху! Люблю побiгати до чаю, краще питиметься. А ви ж се куди? — до Сергiя.</p>
        <p>	Сергiй:</p>
        <p>	— А так... ходимо... — збрехав поки що.</p>
        <p>	— Засидiлись?.. Читаєте, мабуть, усе?</p>
        <p>	— Не дуже, — Сергiй йому. — Книг немає таких.</p>
        <p>	Помовчав. — У вас там не можна б розжитися якої коли?</p>
        <p>	— Зайдiть коли. У нас гарна бiблiотека. Чому ж?.. I погуляємо в нас. I ви... — звернувсь до Оленки студент.</p>
        <p>	Так радiсно всмiхнулась Оленка: цього ж їй i треба. Почервонiла та й очi в землю.</p>
        <p>	— Не стiсняйтесь,— студент їй, — я знаю про вас: розказував Савка, як зострiчались тодi, пам'ятаєте?</p>
        <p>	— А коли б же й справдi до вас забрести? — Сергiй до студента.</p>
        <p>	— Хоч i зараз ходiмте.</p>
        <p>	Пiшли. Студент велосипеда веде, Оленка з ним поруч iде. Так бадьоро йде. "Ану, — думає, — як привiтають пани нас? Тi, про яких я читала, були такi добрi: i пригрiють чоловiка, й розважать. Звiсно, люде освiченi: про людськiсть знають уже i багатi: бiднiсть не злить їх. А як я буду поводитися з ними? Як скажуть: " Не стiсняйтесь, будьте як дома"... "Дякую", — скажу. Картини в їх єсть, квiтки: побачу якi. Книг попрошу. Рояль, може, в їх єсть, пограю... так бажається... так давно вже грала".</p>
        <p>	— Що ж, ви кончили школу ту? — студент до Оленки.</p>
        <p>	— Кончила.</p>
        <p>	— Розказував Савка... Iнтересно: так попали учитися. Хист, видно, до грамоти маєте. Що ж тепер робить думаєте?</p>
        <p>	Помовчала Оленка, далi:</p>
        <p>	— Не знаю й що.</p>
        <p>	— Як! Знання свої в життi прикладайте. Учителькою гарною можна б вам буть абощо. Iнтересно: з народа сами, та якби стали видатним чим. Працюйте.</p>
        <p>	Всмiхнулась Оленка:</p>
        <p>	— Не знаю тiльки, де б працювать.</p>
        <p>	— Чого?</p>
        <p>	— З батюшками не везе щось менi: пообiщав один місце, потiм... одказ.</p>
        <p>	— О! — зареготав студент. — Знали з ким мати дiло! Киньте попiв.</p>
        <p>	— А як би в земську школу менi. Як на вашу думку: з церковно-учительської можна туди? </p>
        <p>	—  А чому ж? Хоча... знайомство єсть яке в вас?</p>
        <p>	— А якби до вашого батька звернуться?</p>
        <p>	— Звернiться. Познайомлю.</p>
        <p>	Всмiхається Оленка: "Ось-ось чого бажаю, досягну", — думає.</p>
        <p>	— I вам, знаєте що! — студент до неї. — Чому б вам не поступить на курси медичнi, як сестра моя?.. Буть лiкаркою, полегчати людям страждання, визволяти од смертi їх.</p>
        <p>	Дивитися Оленка. "Боже мiй,-- думає. — Яке ж велике дiло полегчати людям страждання, визволяти од смертi їх!" — Помовчала: — А як же б поступить на тi курси, трудно, мабуть, з моєю освiтою?</p>
        <p>	— Чого? Пiдготовитися можна. До Люсi, сестри моєї, звернiться: та скаже, як там.</p>
        <p>	"Так от! — думає Оленка. — Що, якби пiдготовитися? А можна ж так: учителювати i готовитися! А в Люсi, може, єсть i книги такi... От якби й справдi! Життя таке коротке... Чом не використувати його на щось гарне, велике? Тiльки... на курсах коштiв же треба! Ну, та як-небудь там... мiж людьми добрими... А як Люся? Вона така, мабуть, добра... от подружити б!.. А студент? — Позирнула на студента Оленка: такий гарний, чорнявий, худощавенький трохи i так грiє од його. I велосипед його такий хороший, i блуза, i все..." Серденько так забилось у неї.</p>
        <p>	Увiйшли у яр величезний якийсь. Дерева-дерева зеленiє в йому! А дiм такий бiлий, здоровий на пiдгiр'ї стоїть. Став ось. Верби позвисали над ним, сонечко грає в водi. Гребля. Ворота помережанi. З-за огорожi дощаної визирає акацiя. У хвiртку ввiйшли. Волоськi орiхи позвисали над стежку, квiтки перед домом рябiють. А рояль так лунає в одчиненi вiкна! Ну й згуки ж, небеснi згуки! Так i линуть у душу Оленцi: хочеться їй i плакать, i смiятися. "Люде, — хочеться крикнуть. — Нащо зло на свiтi здалось?"</p>
        <p>	Балкон зеленню повитий. В прогалявину видно: пани сидяти на балконі, саме чаюють, блищить самовар.</p>
        <p>	Так Оленцi боязко-радiсно.</p>
        <p>	Поставив студент велосипеда на дворi, на балкон їх веде. Стiл довгий-довгий, а ласощiв усяких!</p>
        <p>	— Здрастуйте! — Сергiй та Оленка до панiв, так соромливо. Стали на порозi, стоять.</p>
        <p>	Подивились-подивились пани їм на ситець, та й нiчого. </p>
        <p>	— Снiдаєте вже? — студент до панiв. </p>
        <p>	— Еге, — хтось промовив.</p>
        <p>	А Кочура старий, лисий, здоровий, — знають Сергiй та Оленка його: у город часто через Вербiвку їздить поз їх, — чвякає щось та:</p>
        <p>	— А то ж що за люде? — на Сергiя та Оленку показує. </p>
        <p>	Студент:</p>
        <p>	— Та се... знайомі мої: учитель народний i... хоче у земство проситися, — показав на Оленку.</p>
        <p>	— Гм! — буркнув Кочура та й губу закопилив так призро.</p>
        <p>	Почервонiв студент, наче йому соромно стало, що привiв знайомих таких; промовив "знайомтесь" та й пiшов у покої.</p>
        <p>	Почервонiла й Оленка: "Та невже се так нас вiтають! — подумала. — I студент... так ласкаво балакав дорогою, а тут... чкурнув мерщiй. Слова однi... марнi, пустi".</p>
        <p>	Скраю ось сидить якась панночка. Плаття рожеве на їй, а щiчки пухкенькi такi.</p>
        <p>	Дає їй руку Сергiй так невмiло, несмiлко; Оленка теж так саме за ним. Всмiхається панночка, тиче їм пальчики. Переглянулась з кимсь усатим, п'ятенце на щоцi, обоє всмiхаються. Ще дужче почервонiла Оленка. Дiйшла до старого Кочури, саме запихається грiнкою, не бачить їх.</p>
        <p>	— Здрастуйте! — Сергiй до його.</p>
        <p>	Глянув, ткнув свої пальцi їм, мнякi та товстi. Дiйшли до усатого з п'ятенцем на щоцi, газету саме читає, — теж такої. "Познайомились" ще з панiєю якоюсь товстою, мабуть, Кочурихою. Та дала їм пальцi так милостиво: </p>
        <p>	— Здрастуй, здрастуй, голубушка, — до Оленки всмiхнулась.</p>
        <p>	Поставали далi пiд стiною обоє, стоять.</p>
        <p>	"Та невже се така iнтелiгенцiя, — думає Оленка, дивлячись на панiв, — такi люде освiченi... високомiрнi, байдужi?"</p>
        <p>	Рояль годi лунать. Входить якась панночка в коричневому; за нею й студент. Посiдали до чаю й вони. Поколотив ложечкою у стаканi студент, глянув на Сергiя й Оленку та: </p>
        <p>	— Може, й ви хочете чаю? Сiдайте. </p>
        <p>	Робить нiчого. Сiли на порожнi стiльцi. Гукнув студент горнишну. Та два стакани винесла, поставила перед ними. Стояти тi стакани порожнi: рожева панночка усiм наливає, а їм i нi.</p>
        <p>	— Люся! — студент до неї. — Налий он.</p>
        <p>	Наливає Люся, всмiхається.</p>
        <p>	— Я й забула, — каже.</p>
        <p>	Смакує Оленка той чай i без сахарю, без нiчого.</p>
        <p>	"Чого я пiшла сюди." — думає.</p>
        <p>	Усатий щось про Персiю балакати почав. Голос його такий противний Оленцi. А пики у всiх страх осоружнi якi! I таке все їй вороже, чуже: i банка з вареннєм, i зелений балкон, i бiлi дверi, що йдуть у покої. А повiтря так воняє панами.</p>
        <p>	Почали розходитися: усатий надвiр з Люсею, студент у покої. Тi теж — хто куди. Зiстались удвох Сергiй та Оленка.</p>
        <p>	— Ходiм звiдцiля! — до Сергiя вона.</p>
        <p>	Сергiй:</p>
        <p>	— А про місце ж?..</p>
        <p>	Аж побiлiла Оленка:</p>
        <p>	— Та що я, собачка яка, щоб прохати мiсця в таких ситих, байдужих, дiло мати з такими?!</p>
        <p>	Сергiй:</p>
        <p>	— Так хоч книжки... — Пiдiйшов до дверей: — Павле Iвановичу! — гукнув.</p>
        <p>	Виходить студент.</p>
        <p>	— Так книжки... — Сергiй йому.</p>
        <p>	— Можна... Ось я папi скажу тiльки. — Пiшов.</p>
        <p>Виходить i папа, дивитися сторч.</p>
        <p>	— Що таке? — питає.</p>
        <p>	— Байрона почитати... Будьте ласкавi, — Сергiй йому.</p>
        <p>	Подививсь-подививсь пан на ситець Сергiєвi, далi:</p>
        <p>	— Прийдете иншим разом коли, або... може, я вам передам як-небудь, шукати зараз далеко. — Пiшов.</p>
        <p>	— I попрощаться нi з ким! — усмiхнувся Сергiй.</p>
        <p>	"I я пiшла до їх!.. — думає Оленка, йдучи дорогою. — Мала прохати їх!.. На вiщо се схоже? Яка ж я дурочка!.. Не навчив Полiєвкт, полiзла... надiялась так, марила... Якi ж жалiбнi мої мрiї, надiї!.. Яка ж легкодуха я! У людей отак вiрить, шукати запомоги у когось. А, щоб мене чорт узяв!" </p>
        <p>	Сергiй:</p>
        <p>	— Значить, так... Посилай прошенiє тепер за місцем сюди-туди...</p>
        <p>	— А, пiшли вони, всi місця i люди! Не бачить їх, злих, не чути їх!..</p>
        <p>	Доходяти до села свого. Сонце з пiвдня вже звернуло. Душно. Вигiн. Бiля вiтряка в холодочку сидяти хлопцi, дiвчата. Данило, в синiй жилетцi, положив руку Ганнi на шию, а шия у неї така у намистi. Петро, що колись з ним Оленка в школу ходила, схилився на Прiську. Такi веселi: спiвають, жартують.</p>
        <p>	"Щасливi! — думає Оленка про їх. — Спiвають собi, i до всяких iнтелiгентних, освiчених, ситих, тупих їм дiла нема! Що, якби се так i собi! Жить дома, спiвати так у недiлю, а в будень на городi чи в полi робити... Квiточки, сонечко... I все так просто, до природи так близько. Нiяких "освiчених", нiякої iнтелiґенцiї тобi тупої, нiкчемної." Пiшла вона!..</p>
        </div>
      
        <div type="chapter">
        <head>XІII.</head>
        <p>	Почала Оленка й справдi привчатися жити дома. Уперiд матерi до роботи хапається. Зриває, чистить квасолю; зрiзує, вибиває соняшники; се-те робить. Та дарма. Почує гризню в хатi, кинеться їсти, та нiчого, — сумна така зробиться.</p>
        <p>	А то сидить вона раз у садочку. Сергiй в хатi у себе грає на скрипцi. Дверi одчиненi в його, i чути Оленцi гру ту. Слухає, — i так жалко їй. Пригадується їй рояль, на якому вона вчилася грати; пригадується те, про вiщо так недавно марила вона: вiн — милий, задумливий, книги, картини... Де ж воно се? </p>
        <p>	А раз увiходить у хату Оленка. Сидять на лавi у їй: батько i Якiв Васюк, сусiда один.</p>
        <p>	Васюк: </p>
        <p>	— Треба оддати, пора вже —  до батька. </p>
        <p>	А батько позичав колись у його рублiв скiльки на платтє Оленцi.</p>
        <p>	— Пiдождiть трохи,— проситися, — Ось Оленка заробить, оддам.. — Повернувсь до Оленки: — Осе ж пам'ятай, дочко...</p>
        <p>	"Бiдний батько, — подумала Оденка, — i вiн же не знає про дiла мої! А що буде, як узнає?"</p>
        <p>	Думала, думала, послала просьбу в иншу епархiю за місцем таки. Второкласної не згадує вже. "Хоч би у церковно-приходськiй, — думає, — бути".</p>
        <p>	Палажка ж своє дiло робила: за вгород Михайловi голову гризла та гризла. Остапчук теж. Де стрiне його:</p>
        <p>	— А що, як про вгород? — питає. </p>
        <p>	— Та так... — почухається Михайдо, — не знаю.</p>
        <p>	— Подумай.</p>
        <p>	I Михайло вже усяк передумав.</p>
        <p>	А то в полудень якось увiходить Палажка з комiрки:</p>
        <p>	— Сi та тi хазяйнували б тебе, — почала на його. — Дiжу на завтра вчинять, а борошна нема, а ти... шукай борошна йди та город, що попустив, одбірай!</p>
        <p>	Жито ще тiльки возили з поля тодi, й нового борошна не було ще. Кiнчив Михайло жилєтку, що саме латав, надiв її, взяв мiшечок, вийшов з хати... Куди йти? Напозичався вже так, що й у вiчi людям дивитися нiяково. Стоїть, на город Василiв дивиться.</p>
        <p>	"Нi, таки справдi одiбрати те, що попустив,— думає. — Який кущ картоплi продав би з тiї смужечки, мовляла Палажка, i то б же яка се запомога була! А чи грiх який за одбіраннє чи й за те, що на Василя треба казати "захопив", то... Остапчук же первий про се нагадував. Йому й грiх нехай. Та й... хоч би й менi! То хіба тут такий уже грiх, що й одмолить не можна його? Я ж вiрую в Бога! Друга річ у Бога не вiрувать, як Сергiй он: коли-не-коли ти в церквi побачиш його, а побачиш,то як пень вiн стоїть. А я ж таки... з усердям стою. I до святих знамуюсь, i все; i пости сповняю, говiю разiв скiльки на год. А на страстнiй недiлi й озвару не їм. Дає Остапчук пораду, спасибi йому, так, значить, i бути. А дай до його схожу, побалакаю та й борошна в його, може, вiзьму".</p>
        <p>	Балачка з Остапчуком про се вже була коротка у їх. Зiставалось тiльки свiдка знайти. Недалеко ходили по його. В Остапчука тодi саме був на роботi, дрова рубав, Омелько Бовкун. Омелька цього знають у селi як чоловiка, що легко його пiдмогоричити можна: любить випити, любить i збрехати. Сам невеличкий, нiс синiй. Покликали в хату його.</p>
        <p>	— От що, Омельку, — почав Остапчук до його, — наш могорич ось з Михайлом тобi.</p>
        <p>	— Як саме?</p>
        <p>	— У брата Михайлового города батькiвського бiльш, нiж у Михайла, так... чи не посвiдчив би ти в судi, що Василь, мов, сам захопив його стiльки собi.</p>
        <p>	Подививсь-подививсь Омелько на Остапчука, на Михайла, всмiхнувся, далi:</p>
        <p>	— А одвiту тут нiякого не буде менi?</p>
        <p>	— Ого-го! — зареготав Остапчук. — Якого одвiту?</p>
        <p>	— А що я не знаю iменно, як там... У холодну не вкинуть?</p>
        <p>	— Хто вкине? Василь? мужик необразований? Що вiн тямить? Сердитий, i тiльки; так нам наплювати на те. А як захопив? Скажем... мм... та нащо й здалося се: ми, суддi, далi й допитувати не будем тебе, щоб i не спiткнуть.</p>
        <p>	— Так чого ж? Можу.</p>
        <p>	Узявсь Остапчук i жалобу написать, бо й за се, думав, якийсь день поробиться йому. А вiн бачив, як жалоби пишуться, не одна перебувала в руках. Тiльки як йому нiколи тодi саме було, збирався їхати за медом у пасiку, а завтра недiля, то вiн сказав Михайловi:</p>
        <p>	— Завтра, гуляючи, я сам надiйду до тебе та в тебе й напишемо.</p>
        <p>	Взяв на одробiток Михайло борошна в його, пiшов.</p>
        </div>
      
        <div type="chapter">
        <head>XІV.</head>
        <p>	Прийшов Остапчук до Михайла в недiлю. </p>
        <p>	— Трудне дiло — позви, — почав до його. — Усе треба, щоб хтось руку тяг за тобою, давав стежку тобi та й написав жалобу гарно... чогось воно стоїть!</p>
        <p>	— Потрудіться, спасибi вам, — Михайло йому. — Я вже вам за се услугую.</p>
        <p>	— Да, да! Молотити послухаєш. </p>
        <p>	Сiв Остапчук писати i жалобу ту. Взяв на лутцi чорнило Оленчине, перо, всмiхається.</p>
        <p>	— Тiльки знаєш що? — до Михайла каже. — Я на пишу, а пiсля мене ще й переписати треба комусь: я — суддя, i негарно, щоб моя рука була на прошенiї.</p>
        <p>	Знайшов Остапчук бомажку у себе в кишенi, пише.</p>
        <p>	Злiг Михайло на стiл:</p>
        <p>	— А хто ж се перепише? — питає у його. — Оленка хiба?</p>
        <p>	— Да, да! Вона ж согласна на позов на сей?</p>
        <p>	— За се вже й не знаю я.</p>
        <p>	А Палажка: </p>
        <p>	— Согласна не согласна, дитина рiдна: перепише, — сидить на полу, всмiхається.</p>
        <p>	— Да, да! — оскирнувсь Остапчук. — Дитина рiдна: одних думок з батьком, з матiр'ю бути должна...</p>
        <p>	Написав Остапчук, продививсь, далi:</p>
        <p>	— Ну, тепер i її... як її?.. погукайте.</p>
        <p>	Оленка тодi саме в садочку була. Якась пташка щебетала на гiллячцi, i вона сидiла слухала; перед нею розгорнута книжка лежала.</p>
        <p>	Постукала мати у шибку, увiйшла Оленка в хату.</p>
        <p>	— Здрастуйте! — кивнула до Остапчука головою.</p>
        <p>	Вiн:</p>
        <p>	— Здрастуй! Тут ось чорновочка тобi, а перепиши сядь.</p>
        <p>	"Суддя, i такий неввiчливий! — подумала Оленка,— на "ти"..." — Почервонiла.</p>
        <p>	Взяла чорновочку ту, дивитися в неї. Так-таки й написано: "<foreign>Васылiй захопилъ огорода</foreign>"… Знала, звiсно, Оленка, що се неправда. Подивилась-подивилась та й положила на стiл її.</p>
        <p>	— Не буду я цього переписувать, — каже.</p>
        <p>	— Чому? — гукнула мати на неї.</p>
        <p>	— Тому що... зла не робiть! — та й iде до порога.</p>
        <p>	Перебiгла мати дорогу їй:</p>
        <p>	— Куди ти? — визвiрилась. — Нащо ти вчилась ось стiльки?</p>
        <p>	А Остапчук сваритися пальцем на Оленку:</p>
        <p>	— Грiшно так! — каже. — Грiшно упорною буть. Ти знаєш, що значить не слушаться матерi-батька? ти... ти вчила заповiдi?</p>
        <p>	Оленка:</p>
        <p>	— Прошу не тикати на мене! — до Остапчука. Всмiхнувсь Остапчук:</p>
        <p>	— А хiба... з якого двора ти?</p>
        <p>	— Вчила заповiдi? — почав i Михайло. — Повинуйся, в писанiї сказано.</p>
        <p>	— Чого вам треба від мене?! — крикнула Оленка. </p>
        <p>	Мати:</p>
        <p>	— Ворогiв жалко тобi? — Штовх, штовх у спину її: — Переписуй ото, того треба нам!</p>
        <p>	Побiлiла Оленка, оступилась до полу та:</p>
        <p>	— За що ж... за що ж зневага така?</p>
        <p>	— Та стоїть пак тобi, ледащо, їсти давать, га? — хитає мати головою.</p>
        <p>	Розсердивсь i Михайло на неслухнянiсть Оленчину.</p>
        <p>	— Ох-хо-хо! — зiтхнув. — Скоромне у пiснi днi... до церкви не виженеш.</p>
        <p>	А Палажка до Остапчука:</p>
        <p>	— Сало у середу, в п'ятницю їсть, — на Оленку показує. — Єсть для борщу трохи, — бере, хлiб маже ним.</p>
        <p>	Удавили сльози Оленку, не знає, що вже й робить. Взяла ту чорновку, перо, бомагу, сiла за стiл, переписує.</p>
        <p>	Всмiхається Остапчук.</p>
        <p>	— Вот так... — навчав її. — Що говоряти тобi, слушати нада. I пости чтить нада, до церкви ходить, і... i всьо, потому: грiшно. Через те Бог i дощу не дає, що тепер у його вiрують так.</p>
        <p>	Переписала Оленка, кинула ручку, вийшла надвiр. Так їй важко, досадно. Куди йти, що робить? Постояла трохи в садочку, на вигiн пiшла. Ходить.</p>
        <p>	"Зло, то є зло! —думає. — Хай уже хто, а то... батько наваживсь на таке дiло низьке... Богомiльний такий... От i вiра!"</p>
        <p>	Збоку в Оленки лежить кладовище, по пiдгiр'ю так розiслалось i таке в деревi все.</p>
        <p>	"Лежати люде, — думає, — i байдуже їм зло".</p>
        <p>	Повернула до кладовища. Ровом обгороджене. Полинь, нехвороща стирчить на ровi. Увiйшла у ворота. Стерня вiвсяна зразу на голiй мiсцинi, так жовтiє на сонцi. Хрести, могили пiшли в деревцi невеличкому, видно — недавнi. Далi вишник. Хрести такi сiрi, похмурi визирають iз його. Один он, чорний, лежить у травi. А он запала могила, чорнiє нора в бур'янi. Уявились Оленцi череп, кiстки того, що колись жив, а тепер там лежить. "I се вiнець життя такий! — думає. — Цiль його... нагорода за всi турботи, страждання?!"</p>
        <p>	Трохи убiк берези бiлiють. Хрест бiлий, покрашений пiд однiєю стоїть. Прийшла до його Оленка. "Андрiй Бiланенко" — напис на йому. Так... Чула од Сергiя Оленка: умираючи, бажав Андрiй, щоб його поховали пiд березами, де рiдко могили. Бажав i напис на хрестi мати рiдною мовою, сказав i який. Сергiй йому й вирiзав. Читає Оленка: "Вийшов на вчителя i... вiчного упокою місце знайшов!"</p>
        <p>	"Так от місце! — думає. — I його ж не минеш. Що ж тодi всi цi місця, якi од Полiєвктiв, од Кочур усяких залежать?! Яка ж нiсенiтниця — високомiрство їх! Яке безглуздя запобiгати ласки у їх!.. Шукати якоїсь запомоги у когось! Життя... яка нiкчемна рiч воно!"</p>
        <p>	Подивилась на берези Оленка: вiття так порозвiшували. Подивилась униз: видно, як кучерi вишневi в'ються по кладовищу, до рову спускаються; як на ровi купчаться липи i як село поринає в садах.</p>
        <p>	"У якому гарному мiсцi Андрiй спочиває", — подумала.</p>
        <p>	За церквою видно кущ верб, такий рясний зеленiє. Уявилась Оленцi рiчка, що там єсть. Її очерет обступив, лепеха. Пригадались Оленцi русалки, про яких десь казку читала вона, що жили так у водi.</p>
        <p>	"От якби шубовснути з тих верб, — думає, — зробитися русалкою, жить пiд водою в кришталевих покоях, а зiйде мiсяченько, на вербах гойдаться".</p>
        <p>	Прийшла з кладовища Оленка. Сонечко було вже над заходом. Сергiй i мати його грушi саме в садку у себе збирали.</p>
        <p>	"Збірають, — думає Оленка, дивлячись на їх iз грядок, — i не знають, що й я зробила їм зло: переписала бомагу таку".</p>
        <p>	Що б таке їм гарне зробить? Як би хоч обiзваться до їх? Ступила до обнiжка та:</p>
        <p>	— Дядино, Сергiю, ви не сердитесь на мене? Зареготав Сергiй:</p>
        <p>	— О! — каже. — Видумай ще що. А дядина:</p>
        <p>	— Хiба ти що винна? Почервонiла Оленка, й нiчого.</p>
        </div>
      
        <div type="chapter">
        <head>XV.</head>
        <p>	Почав уже батько й про місце в Оленки питати:</p>
        <p>	— Чого се тобi од отця Полiєвкта не чути нiчого й досi?</p>
        <p>	— Хай!.. — махне рукою Оленка та й пiде.</p>
        <p>	Усе вже вона було ходить похнюпившись: у садку, на вигонi, на кладовищi, — неначе шукає чого. А сердита зробилась! Заведуть у хатi гризню або посилає батько до церкви її, — лютує, кидає все. А ранок, холод надворi, — ходить боса бiля хати й розхристана. Та день зiйде, їсти i в рот iнодi не вiзьме нiчого.</p>
        <p>	А раз гiрко-гiрко якось до Сергiя всмiхнулась:</p>
        <p>	— А чого єсть люде — покiнчають з життєм? — питає у його. </p>
        <p>	Вiн:</p>
        <p>	— Хто його зна. Читав я, що через легкодухiсть усе: бояться життя.</p>
        <p>	Схитнула головою Оленка, помовчала, далi так схвильовано:</p>
        <p>	— А не бачить цiлi, розуму в життi, страждати i боятися поквитуватися з безцiльним стражданнєм, боятися смертi, скиглити, хапатись за поли життю, аби тiльки жить, не знаючи для чого i нащо, — не легкодухiсть хiба?</p>
        <p>	Зробилась блiда-блiда, з лиця спала i попiд очима синi смуги лягли.</p>
        <p>	А батько жде: ось-ось вийде од Полiєвкта місце Оленцi. Заробив грошенят трохи пiд хурою, набрав їй ситцю на плаття, — сам, вона й не казала йому. Дає їй:</p>
        <p>	— На, — каже, — ший, щоб було в чiм їхати на місце. — А Оленка сама собi пошить плаття умiла вже.</p>
        <p>	Подивилась на ситець на той та й положила в скриньку його.</p>
        </div>
      
        <div type="chapter">
        <head>XVI.</head>
        <p>	Прийшов час i суда за город. Тiльки не так вийшло се дiло, як малося буть. Остапчук гадав, звiсно, що Василя, "мужика необразованого", легко обiйти на судi буде можна i тим бiльше, що за "чорта рудого" судили його, i вiн мовчав. А мовчав вiн тодi, бо вважав себе винним; а тепер, як чув якось в окружному судi — був свiдком за когось — як обороняються люде, так i собi тут почав. Почав зразу з того, що став гребувать, щоб Остапчук не брав участi в розборi дiла цього, бо як з ним, Василем, сам дiло мав по суду.</p>
        <p>	А за "чорта рудого" сей же i суд дав йому щось бiльше тижня арешту. Дзвонили на Василя тепер, холодною його лякали, а вiн добився, таки, що Остапчук з-за столу вийшов.</p>
        <p>	А що казав Остапчук, що перебалакає з товаришами-суддями, так i зробив. Бо Василь i сам трохи зачув Остапчука з тої кiмнати, де закусювали саме вони.</p>
        <p>	— Учити треба таких, — чулось звiдтiль. — А то... нi за що тодi нашого брата будуть мати, всi чортами рудими зватимуть нас.</p>
        <p>	I от тепер свiдка Бовкуна i справдi допитувати не всиловались. Та Василь сам умiшався сюди.</p>
        <p>	Суддя, що сидить посерединi, червоний, у синiй чумарцi, спитав Бовкуна:</p>
        <p>	— Так ви знаєте: Василiй захопил?</p>
        <p>	— Именно так, захопив.</p>
        <p>	— Ну, бiльш нiчого.</p>
        <p>	Василь аж з лавки пiдскочив.</p>
        <p>	— Як нiчого? — почав до суддi. — А чому ж... а спитайте його, як захопив я?</p>
        <p>	— Нас нiчого вчить! — гримнув суддя на Василя.</p>
        <p>	— А чого ж ви так?..</p>
        <p>	Задзеленчав суддя у дзвонок: "Мовчать!" — крикнув.</p>
        <p>	— Та нi, — Василь йому. — Мене цим не залякаєте, Я й далi дверi знайду.</p>
        <p>	Подививсь-подививсь суддя на його, прихиливсь до другого суддi, що сидiв праворуч, товстий, у чорнiй чумарцi, та:</p>
        <p>	— Сльота така. Як ви думаєте?.. до начальства ще може полiзти.</p>
        <p>	— Еге, — той йому. — То й нам нагорить.</p>
        <p>	— Ну, харашо! — суддя до Василя, далi: — А не скажете, як, примiром, захопив Василiй? — до Бовкуна.</p>
        <p>	— Та так... звiсно... — Помняв-помняв Бовкун шапку в руках, та й нiчого.</p>
        <p>	 Одказали Михайловi. Прийшов вiн додому.</p>
        <p>	— А що, як? — Палажка до його.</p>
        <p>	— Та як? Нiяк! Одказали.</p>
        <p>	Дивитися на його Палажка, витрiщила очi, далi:</p>
        <p>	— Що ж ти робив там?! Тобi б же настоювати було, прохати суддiв... Та се ж яка радiсть ворогам! А, Боже мiй!..</p>
        <p>	Похитала головою, плюнула та й пiшла до Оленки, що сидiла в садочку, думала.</p>
        <p>	— Зазнавайся з панами! — почала до неї.</p>
        <p>	— Як зазнавайся?</p>
        <p>	— Так... Ти вчена: пани за тобою стоятимуть, до земського пiдеш: за вгород поклопочеш.</p>
        <p>	Почервонiла Оленка, мовчить.</p>
        <p>	— Чого ж мовчиш?</p>
        <p>	— Одчепiться!</p>
        <p>	Пiшла Палажка в хату, знов: i сякий i такий — почала кричати на Михайла.</p>
        <p>	Як по душi дере Оленцi той крик. Встала, снує, по садочку сюди-туди так швидко. Де б дiлася, що б робила? Ходила-ходила, далi поза клунею, та до Сергiя пiшла, не знає й чого.</p>
        <p>	Був у хатi Сергiй, у шаховцi рився чогось. На лавi сидiв Грищенко.</p>
        <p>	— Поздоровте мене! — почав до Оленки Грищенко. — Таки не збрехав отець Полiєвкт: у второкласну незабаром од'їжджаю.</p>
        <p>	"I ти од'їжджаєш! — подумала Оленка. — От який отой свiт! — думає. — Свiт честолюбства, низькопоклонства, нiкчемностi". — Подумала, далi: —  Заграй менi, — до Сергiя.</p>
        <p>	Зачинив Сергiй шаховку, оддав Грищенковi ноти якiсь, узяв скрипку.</p>
        <p>	— Якої тобi, польки? — побренькав, грає.</p>
        <p>	Увiходить Василь, прийшов iз суда, поставив цiпок, почоломкався з Грищенком, а на Оленку тiльки нелюбо так глянув. Почервонiла Оленка. Пригадалася їй та бомага, що вона переписала на його.</p>
        <p>	"Взнав про се, мабуть", — подумала.</p>
        <p>	А вiн i справдi взнав. Знакомий писар у волостi сказав йому, що Оленка прямо написала, що сам чув од Остапчука.</p>
        <p>	— От i вiр їй! — здивувався Василь тодi. — Що вона добра до тебе: i ходить, i все.</p>
        <p>	Сiв на полу тепер, їсть Оленку очима.</p>
        <p>	Похнюпилась Оленка: "Яке ж таки я низьке дiло пiддержала!" — думає.</p>
        <p>	Сергiй:</p>
        <p>	— Може, козачка ще тобi?..</p>
        <p>	Мовчить Оленка: "I я не змогла не переписувати того, — думає. — Яка ж я ганчiрка!"</p>
        <p>	— Ну, так як?.. — почав Василь до Оленки. — Огорода з батьком та матiр'ю одбирати у мене! Що ти написала на мене?</p>
        <p>	Побiлiла Оленка. Подивилась-подивилась на Василя, i нi слова. Встала, пiшла. Палажка саме з вiдром iшла з хати з своєї, побачила, звiдкiль Оленка йде. А Оленка навпростець, борозенкою, прямо йде, не крадеться вже.</p>
        <p>	— I сяка, i така! — почала на неї. — Ти таки ходиш до їх!</p>
        <p>	— Та й клята ж!.. — Оришка з грядок на Палажку.</p>
        <p>	— А ти? — Палажка до неї. — Ти он у Бога не вiруєш, ти... до церкви не ходиш. Тобi церква не мати, Бог не отець!</p>
        <p>	Нiкому нiчого Оленка. Похилилася в садочок собi.</p>
        <p>	Заходило сонечко саме, золотило садочок, що жовтiти починав. Лiто вже наприкiнцi було. Стоїть Оленка та так дивитися на садочок, на сонечко.</p>
        <p>	Стемнiло. В хату Оленка ввiйшла, лампу на стiл узяла, скриньку бiля столу на ослiнцi поставила. Взяла у їй ситцю сувiйчик, що батько на плаття набрав. Парасi дала.</p>
        <p>	— На спiдничку, — каже, — буде тобi. Далi бере тетрадки шкiльнi, щоденники, подивитися, розiрве та й кине, та й кине до печi. Батько ввiйшов.</p>
        <p>	— Нащо ти рвеш? — до неї. — Воно б же здалося на вiщо.</p>
        <p>	— Не ваше дiло! — Оленка йому.</p>
        <p>	Вийняла потiм книги, шкiльнi подарки: "<title>Тараса Бульбу</title>", про рослини якусь, сiла, надписує Сергiєвi, Грищенковi по книзi: "На згадку", — пише. Вийняла й євангелiю в оправi золотiй: "Отцу Полієевкту Сохановскому", надписала: "<foreign>оваго убо биша, оваго же убиша</foreign>", — додала з притчi про виноградарiв. Взяла потiм клаптик бомаги, пише: "На цьому свiтi, де зло, неправда, нiкчемнiсть панують, чомусь гарному, свiтлому немає місця. Прощайте". Взяла клаптик бомаги, пише:</p>
        <p>	"А вам, батьку, мамо, ось що скажу: вiра в Бога не в самому ходiннi до церкви, не в обрядах самих... Поховайте мене, де Андрiй, мiж березами. У домовину менi квiток накладiть ".</p>
        <p>	Цидульки цi пiдопхнула пiд скатерть; книги поклала на покутi, скриньку пiд пiл, на місце, поставила; а сама чепуритися давай: змилась, розчесалась, коси не заплiтала, волос, як у русалок, зоставила. Внесла плаття голубе, празникове, давай убираться.</p>
        <p>	Мати коноплi бiля комина мне.</p>
        <p>	— Куди ти? —  питає у неї.</p>
        <p>	— На місце, — вона їй.</p>
        <p>	Батько маже хлiба шматок часником та:</p>
        <p>	— Так тобi се й коня запрягать?</p>
        <p>	— Лягайте ще спать. Вбираюсь, щоб готовою буть тiльки.</p>
        <p>	— А коли ж се ти приїдеш до нас? — всмiхається мати.</p>
        <p>	— Побачите.</p>
        <p>	Убралась, пов'язала стьожкою червоною голову, на хату надивлятися давай. По долу кострися, пiд припiчком купка смiття.</p>
        <p>	— Як у свинюшні у хатi! — каже до матерi. — Поприбирайте: може, люде незабаром будуть до вас.</p>
        <p>	Подивилась на Парасю, що спала вже, на матiр, на батька... Забринiли сльози у неї. Так жалко.</p>
        <p>	"Що робити?" — думає. Стояла-стояла, далi прокинула подушку на ослонi та лавi, — лiжко її, — "лягла. Обхопили думки її.</p>
        <p>	"Хiба... жити зоставатись? — думає. — Так... для чого ж i жить?.." Здумала про всi свої попереднi мрiї, надiї, про Полiєвкта, Кочур; про матiр, батька, Остапчука, Грищенка...</p>
        <p>	"Де ж щось гарне, велике? — думає. — У мрiях, надiях, у книгах!.. А в життi? Нiкчемнiсть, нiсенiтниця, зло... Стоїть пак турбуваться, корчитися, поринати у злi, в багнюцi?.. Яка цього цiль? Кому се потрiбне?.. Не краще пак спокiй... вiчний, тихий, хороший; спокiй пiд деревцем, квiточками, травичкою?!"</p>
        <p>	У хатi було вже погашено. Встала Оленка. На полу, пiд стiною, лежить батько, чорнiє; далi Парася, поз запiчок — мати.</p>
        <p>	— Прощайте! — прошепотiла. Вийшла з хати... навiки.</p>
        </div>
      
        <div type="chapter">
        <head>XVII.</head>
        <p>	Знайшли Оленку пiд вербами у водi, — по платку, що лежав бiля берега. Сяяло сонечко, пташки щебетали, а гарнесенька дiвчина була байдужа до всього, до всього. Карi оченята її вже не свiтились питаннєм, молодесеньке серденько не бажало кохання. Спокiйна-спокiйна була.</p>
        <p>	Як самовбивцю поховали її саму собi в глухому кiнцi кладовища, на голiй мiсцинi, далеко-далеко од берез, пiд якими вона спочивати так бажала.</p>
        <p>	Через тиждень пiсля смертi прийшла одповiсть з другої єпархiї. Кличуть Оленку на місце.</p>
        <p>	Тепер батько, мати, сестричка обсадили вiчне місце її любисточком, барвiночком, вишеньками, кленочками. На хрестi берестовому, невеличкому, прибили iконочку Матерi Божої. Батько свiтить увечерi в хатi, читає псалтир за впокiй; мати голосить.</p>
        </div>                  
    </body>
  </text>  
</TEI>